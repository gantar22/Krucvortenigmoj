<!DOCTYPE html>
<html> <head> <title>Tekstaro de Esperanto</title>

 <meta name="viewport" content="width=device-width, initial-scale=1"> <link rel="stylesheet" type="text/css" href="../stilo/tekstaroserchilo.css"> </head>

 <body class="quo-vadis tutateksto <body class="quo-vadis tutateksto  <div class="tekstarkapo"> <h1><a href="../index.html">Tekstaro de Esperanto</a></h1> <h2>Unu teksto el kolekto de Esperantaj tekstoj</h2> <div id="alaktualasekcio"></div>

 </div>

 <div class="tekstarteksto"> <div class="tekstokapo"> <h2><span class="fremda" lang="la" title="Ne-Esperanta teksto. Lingvo: Latino">Quo Vadis</span></h2> <ul> <li>Verkis: <span class="nomo" lang="pl" title="Ne-Esperanta nomo. Lingvo: Pola">Henryk Sienkiewicz</span> </li> <li> El la pola originalo tradukis <span class="nomo" lang="pl" title="Ne-Esperanta nomo. Lingvo: Pola">Lidia Zamenhof</span> </li> <li>Eldonado: <span class="fremda" lang="la" title="Ne-Esperanta teksto. Lingvo: Latino">Polonia</span> Varsovio 1957 </li> <li>Grandeco: 716 p.</li> </ul>

 <p class="kapoRespondeco"> La bazan tekston origine enkomputiligis <span class="nomo" lang="en" title="Ne-Esperanta nomo. Lingvo: Angla">Darold Booton</span> </p>

 <p class="kapoNoto">Proksimuma tradukojaro: 1933</p>

 <p class="kapoNoto">Kreis la Esperantan tekston: <span class="nomo" lang="pl" title="Ne-Esperanta nomo. Lingvo: Pola">Lidja Zamenhof</span></p>

 <p class="kapoNoto">Tiu ĉi versio de “<span class="fremda" lang="la" title="Ne-Esperanta teksto. Lingvo: Latino">Quo Vadis</span>” estas bazita sur teksto enretigita ĉe <a class="URI" href="http://www.geocities.ws/athens/academy/1475/kvovadis/Enhavo.html">http://www.geocities.ws/athens/academy/1475/kvovadis/Enhavo.html</a>, kiu sekvas eldonon el 1957 de la eldonejo <span class="fremda" lang="la" title="Ne-Esperanta teksto. Lingvo: Latino">Polonia</span>. Tiu teksto ŝajnas esti enhave identa al duparta eldono de 1934 (<cite>Populara Esperanto-Biblioteko, Amsterdam</cite>), kiu estas konsultebla kiel skanitaj tekstobildoj ĉe <a class="URI" href="https://polona.pl/item/58020136/6/">https://polona.pl/item/58020136/6/</a> (parto 1) kaj <a class="URI" href="https://polona.pl/item/58020138/6/">https://polona.pl/item/58020138/6/</a> (parto 2). En la eldono de 1934 estas piednotoj, kiuj mankas en la enretigita teksto de la eldono de 1957. Tiuj piednotoj estas aldonitaj al tiu ĉi versio. La eldono de 1957 enhavas aldonaĵon kun klarigoj pri Latinaj vortoj kaj esprimoj. Ĝi mankas en la eldono de 1934, kaj estas ĉi tie ellasita, ĉar kredeble ĝi ne estis kreita de <span class="nomo" lang="pl" title="Ne-Esperanta nomo. Lingvo: Pola">Lidia Zamenhof</span>. Oni krome notu, ke la eldono de 1934 nomas la tradukinton “<span class="nomo" lang="pl" title="Ne-Esperanta nomo. Lingvo: Pola">Lidja</span>” (la ĝusta Pola formo de ŝia nomo), dum tiu de 1957 uzas la formon “<span class="nomo" lang="und" title="Ne-Esperanta nomo. Lingvo: nespecifita">Lidia</span>”.</p>

 <p class="kapoNoto">La teksto de la eldonoj de 1934 kaj 1957 kelkloke enhavas “h” anstataŭ “ĥ” (sed “ĥ” ja aperas en pluraj vortoj). Tiu de 1934 eĉ enhavas finan deklaron pri tio: “La Eldonejo bedaŭras, ke pro teknikaj kaŭzoj la literoj ‘ĥ’ devis esti kelkafoje anstataŭita per ‘h’. P. E. B.”. Tie ĉi la litero “h” estas ŝanĝita al “ĥ” en la nomoj “Aĥajo", “Bakĥo”, “Ĥebrono” kaj “Kolĥido”, espereble konforme al la origina intenco de <span class="nomo" lang="pl" title="Ne-Esperanta nomo. Lingvo: Pola">Lidja Zamenhof</span>.</p>

 <p class="kapoNoto">Antaŭ Septembro 2017 la Tekstaro enhavis alian version de “<span class="fremda" lang="la" title="Ne-Esperanta teksto. Lingvo: Latino">Quo Vadis</span>” (en du partoj) bazitan sur eldono el 2002 de la eldonejo Inko. Tiu eldono tamen multdetale diferencas de la eldonoj el 1934 kaj 1957.</p>

  </div>

 <div class="chapitro" id="quovadis1"> <h3 id="cf2">ĈAPITRO <span class="num" title="">I</span> </h3> <p id="cf3"><span class="nomo" lang="la" title="Ne-Esperanta nomo. Lingvo: Latino">Petronius</span> vekiĝis apenaŭ ĉirkaŭ tagmezo, kaj kiel ordinare, tre laca. La antaŭan tagon li ĉeestis festenon ĉe <span class="nomo" lang="la" title="Ne-Esperanta nomo. Lingvo: Latino">Nero</span>, kiu longiĝis ĝis malfrua nokto. De certa tempo lia sano komencis malboniĝi. Li mem diradis, ke li matene vekiĝas kvazaŭ rigida, nekapabla ordigi siajn pensojn. Sed matena bano kaj zorga masaĝado, farata de lertaj en tio sklavoj, iom post iom rapidigadis la cirkuladon de lia malrapidema sango, vigligadis lin, redonadis la konscion kaj refortigadis tiel, ke el la <em><span class="fremda" lang="la" title="Ne-Esperanta teksto. Lingvo: Latino">oleotechium</span></em>, <abbr>t.e.</abbr> la lasta banfako, li eliradis ankoraŭ kvazaŭ revivigita, kun okuloj brilantaj de spriteco kaj gajeco, rejunigita, vivoplena, eleganta kaj tiel senegala, ke <span class="nomo" lang="la" title="Ne-Esperanta nomo. Lingvo: Latino">Otho</span> mem ne povus kompari sin kun li — kaj vera, kiel oni lin nomis — <em><span class="fremda" lang="la" title="Ne-Esperanta teksto. Lingvo: Latino">arbiter elegantiarum</span></em>.</p>

 <p id="cf4">La publikajn vaporbanejojn li vizitadis malofte — nur en esceptaj okazoj, se oni povis tie aŭdi iun admiron vekantan retoron, pri kiu oni parolis en la urbo, aŭ se en la <em><span class="fremda" lang="la" title="Ne-Esperanta teksto. Lingvo: Latino">ephebia</span></em> okazis speciale interesaj luktoj. Cetere li havis en sia <em><span class="fremda" lang="la" title="Ne-Esperanta teksto. Lingvo: Latino">insula</span></em> propran banejon, kiun la fama kompariano de <span class="nomo" lang="la" title="Ne-Esperanta nomo. Lingvo: Latino">Severus</span>, <span class="nomo" lang="la" title="Ne-Esperanta nomo. Lingvo: Latino">Celer</span>, plivastigis por li, alikonstruis kaj aranĝis kun tiel eksterordinara gusto, ke laŭ <span class="nomo" lang="la" title="Ne-Esperanta nomo. Lingvo: Latino">Nero</span> mem ili superis la cezaran, kvankam la cezara banejo estis pli granda kaj aranĝita senkompare pli lukse.</p>

 <p id="cf5">Post tiu festeno, dum kiu, enuigita per arlekenado de <span class="nomo" lang="la" title="Ne-Esperanta nomo. Lingvo: Latino">Vatinius</span>, li partoprenis kun <span class="nomo" lang="la" title="Ne-Esperanta nomo. Lingvo: Latino">Nero</span>, <span class="nomo" lang="la" title="Ne-Esperanta nomo. Lingvo: Latino">Lucanus</span> kaj <span class="nomo" lang="la" title="Ne-Esperanta nomo. Lingvo: Latino">Senecio</span> la diskuton: ĉu virino havas animon — leviĝinte malfrue, li ĝuis, kiel ordinare, banon. Du grandegaj bandistoj ĵus metis lin sur cipresan <em><span class="fremda" lang="la" title="Ne-Esperanta teksto. Lingvo: Latino">mensa</span></em>, kovritan per neĝblanka egipta <em><span class="fremda" lang="la" title="Ne-Esperanta teksto. Lingvo: Latino">byssus</span></em>, kaj per manoj, trempitaj en aroma olivoleo, komencis froti lian belforman korpon — kaj li atendis kun fermitaj okuloj, ĝis la varmo de la <em><span class="fremda" lang="la" title="Ne-Esperanta teksto. Lingvo: Latino">laconicum</span></em> kaj la varmo de iliaj manoj transiros en lin kaj forigos el li la lacecon.</p>

 <p id="cf6">Sed post certa tempo li ekparolis, kaj, malferminte la okulojn, demandis pri la vetero, kaj poste pri la gemoj, kiujn juvelisto Idomen promesis alsendi hodiaŭ, ke li rigardu ilin. Montriĝis ke la vetero estas belega, kun facila vento de la Albana montaro, kaj ke la gemojn oni ne alportis. <span class="nomo" lang="la" title="Ne-Esperanta nomo. Lingvo: Latino">Petronius</span> denove duonfermis la okulojn kaj ordonis, ke oni transportu lin en la <em><span class="fremda" lang="la" title="Ne-Esperanta teksto. Lingvo: Latino">tepidarium</span></em> — kiam subite el post la kurteno montriĝis <em><span class="fremda" lang="la" title="Ne-Esperanta teksto. Lingvo: Latino">nomenclator</span></em>, anoncante viziton de juna <span class="nomo" lang="la" title="Ne-Esperanta nomo. Lingvo: Latino">Marcus Vinicius</span>, ĵus veninta el Malgranda Azio.</p>

 <p id="cf7"><span class="nomo" lang="la" title="Ne-Esperanta nomo. Lingvo: Latino">Petronius</span> ordonis enlasi la gaston en la <em><span class="fremda" lang="la" title="Ne-Esperanta teksto. Lingvo: Latino">tepidarium</span></em>, kien ankaŭ li mem transiris. <span class="nomo" lang="la" title="Ne-Esperanta nomo. Lingvo: Latino">Vinicius</span> estis filo de lia pli aĝa fratino, kiu antaŭ jaroj edziniĝis kun <span class="nomo" lang="la" title="Ne-Esperanta nomo. Lingvo: Latino">Marcus Vinicius</span>, konsulo en la tempo de <span class="nomo" lang="la" title="Ne-Esperanta nomo. Lingvo: Latino">Tiberius</span>. La juna <span class="nomo" lang="la" title="Ne-Esperanta nomo. Lingvo: Latino">Vinicius</span> servis nune sub <span class="nomo" lang="la" title="Ne-Esperanta nomo. Lingvo: Latino">Corbulo</span> kontraŭ la partoj<a class="noto" title="Ligilo al “#noto-quo-vadis-1”" href="#noto-quo-vadis-1" id="quo-vadis-1">*</a>, kaj post la fino de la milito revenis en la urbon. <span class="nomo" lang="la" title="Ne-Esperanta nomo. Lingvo: Latino">Petronius</span> havis al li certan inklinon, preskaŭ amemon, ĉar <span class="nomo" lang="la" title="Ne-Esperanta nomo. Lingvo: Latino">Marcus</span> estis belega kaj atleta junulo, kaj samtempe li sciis gardi certan estetan moderecon en diboĉo, kion <span class="nomo" lang="la" title="Ne-Esperanta nomo. Lingvo: Latino">Petronius</span> estimis super ĉio.</p>

 <div id="noto-quo-vadis-1" class="noto "> <a class="noto" href="#quo-vadis-1">*</a> Nomo de gento.</div>

 <p id="cf8">— Saluton al <span class="nomo" lang="la" title="Ne-Esperanta nomo. Lingvo: Latino">Petronius</span> — diris la juna viro, enirante per elasta paŝo en la <em><span class="fremda" lang="la" title="Ne-Esperanta teksto. Lingvo: Latino">tepidarium</span></em>; — estu al vi favoraj ĉiuj dioj, precipe Asklepioso kaj <span class="nomo" lang="la" title="Ne-Esperanta nomo. Lingvo: Latino">Cypria</span>, ĉar sub la gardo de ili ambaŭ nenio malbona povas al vi okazi.</p>

 <p id="cf9">— Bonvenon al vi en Romo, kaj dolĉa estu al vi ripozo post la milito — rediris <span class="nomo" lang="la" title="Ne-Esperanta nomo. Lingvo: Latino">Petronius</span>, etendante la manon el la ondaj faldoj de mola teksaĵo el <em><span class="fremda" lang="la" title="Ne-Esperanta teksto. Lingvo: Latino">carbassus</span></em>, per kiu li estis ĉirkaŭvolvita. Kiaj novaĵoj en Armenio, kaj ĉu, estante en Azio, vi ne trafis iam en Bitinion?</p>

 <p id="cf10"><span class="nomo" lang="la" title="Ne-Esperanta nomo. Lingvo: Latino">Petronius</span> estis iam provincestro de Bitinio, kaj plie, li administris ĝin energie kaj juste. Ĝi prezentis strangan kontraston kun la karaktero de tiu homo, fama pro sia molanimeco kaj plezuramo. Tial li volonte rememoradis tiun tempon, ĉar ĝi estis pruvo, kio li povus kaj scius esti, se plaĉus al li.</p>

 <p id="cf11">— Mi estis foje en Herakleo — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — <span class="nomo" lang="la" title="Ne-Esperanta nomo. Lingvo: Latino">Corbulo</span> sendis min tien por venigi helpajn taĉmentojn.</p>

 <p id="cf12">— Ha, Herakleo! Mi konis tie unu knabinon el Kolĥido, per kiu mi fordonus ĉiujn ĉi tieajn eksedzinojn, ne esceptante <span class="nomo" lang="la" title="Ne-Esperanta nomo. Lingvo: Latino">Poppaea</span>n Sed tio estas malnova historio. Rakontu, prefere, kio okazas ĉe la parta flanko. Envere enuigas min ĉiuj tiuj Vologesoj, Tiridatesoj, Tigranesoj kaj ĉiuj tiuj barbaroj, kiuj, kiel diras la juna <span class="nomo" lang="la" title="Ne-Esperanta nomo. Lingvo: Latino">Arulanus</span>, hejme iradas ankoraŭ kvarpiede, kaj nur antaŭ ni ŝajnigas sin homoj. Sed nun oni multe parolas pri ili en Romo — almenaŭ tial, ke estas danĝere paroli pri la alia.</p>

 <p id="cf13">— Tiu ĉi milito malsukcesas, kaj sen <span class="nomo" lang="la" title="Ne-Esperanta nomo. Lingvo: Latino">Corbulo</span> ĝi povus iĝi malvenka.</p>

 <p id="cf14">— Carbulo! je Bakĥo! li estas vera dio de milito, vera Marso: granda militestro, kaj samtempe ekscitema, justa kaj malsaĝa. Mi amas lin almenaŭ tial, ke <span class="nomo" lang="la" title="Ne-Esperanta nomo. Lingvo: Latino">Nero</span> lin timas.</p>

 <p id="cf15">— <span class="nomo" lang="la" title="Ne-Esperanta nomo. Lingvo: Latino">Corbulo</span> ne estas malsaĝa.</p>

 <p id="cf16">— Eble vi pravas, sed cetere tio estas indiferenta. Malsaĝeco, kiel diras <span class="nomo" lang="la" title="Ne-Esperanta nomo. Lingvo: Latino">Pyrrho</span>, neniel malsuperas saĝecon kaj neniel diferencas de ĝi.</p>

 <p id="cf17"><span class="nomo" lang="la" title="Ne-Esperanta nomo. Lingvo: Latino">Vinicius</span> komencis rakonti pri la milito, sed kiam <span class="nomo" lang="la" title="Ne-Esperanta nomo. Lingvo: Latino">Petronius</span> duonfermis la palpebrojn, la juna viro, vidante lian lacan kaj iom malgrasiĝintan vizaĝon, ŝanĝis la temon de la interparolo kaj kun certa zorgemo komencis demandi pri lia sano.</p>

 <p id="cf18"><span class="nomo" lang="la" title="Ne-Esperanta nomo. Lingvo: Latino">Petronius</span> denove malfermis la okulojn.</p>

 <p id="cf19">Lia sano!... Ne. Li ne sentis sin sana. Li ankoraŭ ne atingis, vere, la staton de la juna <span class="nomo" lang="la" title="Ne-Esperanta nomo. Lingvo: Latino">Sysena</span>, kiu tiagrade perdadis la sentopovon, ke alportata matene en banejon, li demandadis: “ĉu mi sidas?” Sed li ne estis sana. <span class="nomo" lang="la" title="Ne-Esperanta nomo. Lingvo: Latino">Vinicius</span> rekomendis lin al la gardado de Asklepioso kaj <span class="nomo" lang="la" title="Ne-Esperanta nomo. Lingvo: Latino">Cypria</span>. Oni eĉ ne scias, kies filo estis tiu Asklepioso: de Arsinoo, aŭ de Koronido, kaj se la patrino estas duba, kion diri pri la patro! Kiu povas nun garantii eĉ pri sia propra patro!</p>

 <p id="cf20">En tiu ĉi memento <span class="nomo" lang="la" title="Ne-Esperanta nomo. Lingvo: Latino">Petronius</span> komencis ridi, post kio li kontinuigis:</p>

 <p id="cf21">— Verdire antaŭ du jaroj mi sendis en Epidaŭron tri dekduojn da vivaj turdoj kaj pokalon da oro, sed ĉu vi scias kial? jen mi diris al mi: ĝi helpos aŭ ne helpos, sed certe ne malhelpos. Se homoj ankoraŭ oferdonas al dioj, mi tamen pensas, ke ĉiuj rezonas same, kiel mi. Ĉiuj, eble krom la mulistoj, kiuj dungas sin al vojaĝantoj ĉe Porta Capena. Krom Asklepioso mi havis rilatojn ankaŭ kun Asklepiadesoj, kiam lastjare mi malsanis iom je la veziko. Ili pasigadis por mi noktojn en templo. Mi sciis, ke ili estas trompistoj, sed mi diris al mi: ne domaĝe por mi! La mondo bazas sin sur trompo, kaj la vivo estas iluzio. Sed oni devas havi tiom da saĝo, por scii distingi inter iluzoj agrablaj kaj malagrablaj. Mi hejtigas mian <em><span class="fremda" lang="la" title="Ne-Esperanta teksto. Lingvo: Latino">hypocaustum</span></em> per cedra ligno, surŝutita per ambro, ĉar mi preferas en la vivo belajn odorojn, ol malbelajn. Koncerne <span class="nomo" lang="la" title="Ne-Esperanta nomo. Lingvo: Latino">Cypria</span>n, al kiu vi min ankaŭ rekomendis, mi ĝuis ŝian favoron tiom, ke mi havas ŝirdolorojn en la dekstra kruro. Sed cetere ŝi estas bona diino! Mi supozas, ke nun, pli aŭ malpli baldaŭ, vi ankaŭ portos ofere blankajn kolombojn al ŝia altaro.</p>

 <p id="cf22">— Jes — diris <span class="nomo" lang="la" title="Ne-Esperanta nomo. Lingvo: Latino">Vinicius</span>. — Ne atingis min la sagoj de l’ partoj, sed trafis min la pafo de Amoro — tute neatendite kelkan distancon de la urba pordego.</p>

 <p id="cf23">— Je la blankaj genuoj de Ĥaritoj! Vi rakontos al mi ĉi tion en libera tempo.</p>

 <p id="cf24">— Mi venis ĝuste por demandi vian konsilon — respondis <span class="nomo" lang="la" title="Ne-Esperanta nomo. Lingvo: Latino">Marcus</span>.</p>

 <p id="cf25">Sed en tiu ĉi memento eniris <em><span class="fremda" lang="la" title="Ne-Esperanta teksto. Lingvo: Latino">epilatores</span></em>, kiuj okupiĝis pri <span class="nomo" lang="la" title="Ne-Esperanta nomo. Lingvo: Latino">Petronius</span>, kaj <span class="nomo" lang="la" title="Ne-Esperanta nomo. Lingvo: Latino">Marcus</span>, forĵetinte la tunikon, eniris en banujon kun mezvarma akvo, ĉar <span class="nomo" lang="la" title="Ne-Esperanta nomo. Lingvo: Latino">Petronius</span> invitis lin al bano.</p>

 <p id="cf26">— Ha, mi eĉ ne demandas, ĉu via amo estas reciproka — rediris <span class="nomo" lang="la" title="Ne-Esperanta nomo. Lingvo: Latino">Petronius</span>, rigardante la junan, kvazaŭ skulptitan el marmoro, korpon de <span class="nomo" lang="la" title="Ne-Esperanta nomo. Lingvo: Latino">Vinicius</span>. Se <span class="nomo" lang="la" title="Ne-Esperanta nomo. Lingvo: Latino">Lizipo</span> estus vin vidinta, vi ornamus nun la pordegon al Palatino, kiel statuo de Herkulo en ties juneco.</p>

 <p id="cf27">La juna viro ridetis kontente kaj komencis subakviĝadi en la banujo, elplaŭdante abunde ĉe tio la varmetan akvon sur la mozaikon, prezentantan Heron en la momento, kiam ŝi petas Dormon pri endormiĝo de Zeŭso. <span class="nomo" lang="la" title="Ne-Esperanta nomo. Lingvo: Latino">Petronius</span> observis lin per kontenta rigardo de artisto.</p>

 <p id="cf28">Sed kiam li finis kaj konfidis sin laŭvice al la <em><span class="fremda" lang="la" title="Ne-Esperanta teksto. Lingvo: Latino">epilatores</span></em>, eniris legisto kun bronza skatolo sur la ventro kaj paperaj rulaĵoj en la skatolo.</p>

 <p id="cf29">— Ĉu vi volas aŭskulti? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf30">— Se ĝi estas via verko, volonte! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — sed se ne, mi preferas interparoli. Poetoj nune kaptas homojn ĉe ĉiuj stratanguloj.</p>

 <p id="cf31">— Prave. Oni povas preterpasi neniun bazilikon, neniun banejon, neniun bibliotekon aŭ librovendejon, ne ekvidante poeton, gestantan, kiel simio. Kiam <span class="nomo" lang="la" title="Ne-Esperanta nomo. Lingvo: Latino">Agrippa</span> venis ĉi tien el Oriento, li kredis, ke tie estas frenezuloj. Sed tia estas la nuna tempo. La cezaro verkas versaĵojn, do ĉiuj lin imitas. Oni nur rajtas verki versaĵojn pli bonajn, ol la cezaro, kaj pro tio mi iom timas pri <span class="nomo" lang="la" title="Ne-Esperanta nomo. Lingvo: Latino">Lucanus</span>... Sed mi verkas proze, kaj regalas per mia prozo nek min mem, nek aliajn. Tio, kion la legisto estis legonta, estas la “kodiciloj” de tiu kompatinda <span class="nomo" lang="la" title="Ne-Esperanta nomo. Lingvo: Latino">Fabricius Vejento</span>.</p>

 <p id="cf32">— Kial “kompatinda”?</p>

 <p id="cf33">— Ĉar oni diris al li, ke li imitu Odiseon kaj ne revenu al la hejma sojlo ĝis nova decido. Tiu Odiseado estos por li tiom pli facila, ke lia edzino ne estas Penelopo. Mi ne bezonas diri al vi, ke tiu ago estis malsaĝa. Sed ĉi tie neniu konsideras aferojn alie, ol supraĵe. Ĝi estas sufiĉe mizera kaj enuiga libro, kiun oni komencis pasie legi nur tiam, kiam la aŭtoro estis ekzilita. Nun oni aŭdas de ĉiuj flankoj: “<em><span class="fremda" lang="la" title="Ne-Esperanta teksto. Lingvo: Latino">scandala</span></em>! <em><span class="fremda" lang="la" title="Ne-Esperanta teksto. Lingvo: Latino">scandala</span></em>!” kaj povas esti, ke kelkajn historiojn <span class="nomo" lang="la" title="Ne-Esperanta nomo. Lingvo: Latino">Vejento</span> elpensis, sed mi, kiu konas la urbon, mi, kiu konas niajn <em><span class="fremda" lang="la" title="Ne-Esperanta teksto. Lingvo: Latino">patres</span></em> kaj niajn virinojn, certigas vin, ke ĉio tio estas pli pala, ol la realeco. Malgraŭ tie ĉiu nun serĉas en la libro — sin mem kun timo, kaj konatojn kun plezuro. En la librejo de <span class="nomo" lang="la" title="Ne-Esperanta nomo. Lingvo: Latino">Avirunus</span> cent skribistoj laŭdikte transskribas la libron — ĝia sukceso estas certa.</p>

 <p id="cf34">— Ĉu ne estas en ĝi viaj aferetoj?</p>

 <p id="cf35">— Estas, sed la aŭtoro maltrafis, ĉar mi estas kune pli malbona kaj malpli vulgara, ol li min prezentis. Vidu, ni jam delonge perdis la senton de tio, kio estas nobla aŭ malnobla, kaj al mi mem ŝajnas, ke dirante la veron, tiu ĉi diferenco ne ekzistas, kvankam <span class="nomo" lang="la" title="Ne-Esperanta nomo. Lingvo: Latino">Seneca</span>, <span class="nomo" lang="la" title="Ne-Esperanta nomo. Lingvo: Latino">Musonius</span> kaj <span class="nomo" lang="la" title="Ne-Esperanta nomo. Lingvo: Latino">Thrazeas</span> pretendas, ke ili ĝin vidas. Al mi estas egale. Je Herkulo! mi diras, kion mi pensas! Sed mi konservis tiun ĉi superecon, ke mi scias, kio estas malbela, kaj kio estas bela, kaj tion ekzemple nia kuprobarba poeto, veturigisto, kantisto, dancisto kaj <em><span class="fremda" lang="la" title="Ne-Esperanta teksto. Lingvo: Latino">histrio</span></em><a class="noto" title="Ligilo al “#noto-quo-vadis-2”" href="#noto-quo-vadis-2" id="quo-vadis-2">*</a> — ne komprenas.</p>

 <div id="noto-quo-vadis-2" class="noto "> <a class="noto" href="#quo-vadis-2">*</a> Aktoro (lat.).</div>

 <p id="cf36">— Mi kompatas tamen <span class="nomo" lang="la" title="Ne-Esperanta nomo. Lingvo: Latino">Fabricius</span>on! Li estis bona kamarado.</p>

 <p id="cf37">— Pereigis li lia ambicio. Ĉiu lin suspektis, neniu bone sciis, sed li mem ne povis elteni kaj ĉiuflanken en sekreto disbabilis la aferon. Ĉu vi aŭdis la historian de <span class="nomo" lang="la" title="Ne-Esperanta nomo. Lingvo: Latino">Ruffinus</span>?</p>

 <p id="cf38">— Ne.</p>

 <p id="cf39">— Ni do transiru en la <em><span class="fremda" lang="la" title="Ne-Esperanta teksto. Lingvo: Latino">frigidarium</span></em>, kie ni senvarmiĝos kaj kie mi ĝin rakontos al vi.</p>

 <p id="cf40">Ili transiris en la <em><span class="fremda" lang="la" title="Ne-Esperanta teksto. Lingvo: Latino">frigidarium</span></em>, kie en la mezo ŝprucis fontano, kolorigita pale-roze kaj disportanta la aromon de violoj. Tie, sidiĝinte en niĉoj, kovritaj per silko, ili komencis senvarmiĝi. Dum memento regis silento. <span class="nomo" lang="la" title="Ne-Esperanta nomo. Lingvo: Latino">Vinicius</span> dum certa tempo medite rigardis bronzan faŭnon, kiu fleksinte nimfon trans sian ŝultron, avide serĉis per la buŝo ŝian buŝon. Poste li diris.</p>

 <p id="cf41">— Tiu ĉi estas prava. Jen kio estas la plej bona en la vivo.</p>

 <p id="cf42">— Pli malpli! sed krom tio vi amas militon, kiun mi ne ŝatas, ĉar en tendoj la ungoj fendiĝas kaj ĉesas esti rozkoloraj. Cetera ĉiu havas siajn plaĉojn. La Kuprobarba amas kanton, precipe sian propran, kaj la maljuna <span class="nomo" lang="la" title="Ne-Esperanta nomo. Lingvo: Latino">Scaurus</span> — sian korintan vazon, kiu nokte staras apud lia lito, kaj kiun li kisas, se li ne povas dormi. Li forkisis jam ĝiajn randojn. Diru al mi, ĉu vi verkas versaĵojn?</p>

 <p id="cf43">— Ne. Mi neniam kunmetis tutan heksametron.</p>

 <p id="cf44">— Ĉu vi ludas liuton kaj kantas?</p>

 <p id="cf45">— Ne.</p>

 <p id="cf46">— Ĉu vi ĉarveturas?</p>

 <p id="cf47">— Mi partoprenis siatempe vetveturojn en Antiokio, sed sen sukceso.</p>

 <p id="cf48">— Do mi estas tute trankvila pri vi. Kaj al kiu partio en la hipodromo vi apartenas?</p>

 <p id="cf49">— Al la Verduloj.</p>

 <p id="cf50">— Do mi estas tute trankvila, tiom pli, ke vi posedas verdire grandan havaĵon, sed ne estas tiel riĉa, kiel <span class="nomo" lang="la" title="Ne-Esperanta nomo. Lingvo: Latino">Pallas</span> aŭ <span class="nomo" lang="la" title="Ne-Esperanta nomo. Lingvo: Latino">Seneca</span>. Ĉar vidu — nun bone estas ĉe ni verki versaĵojn, kanti ĉe liuto, deklami kaj vetveturi en cirko, sed ankoraŭ pli bone, kaj precipe pli sendanĝere, estas ne verki versaĵojn, ne ludi, ne kanti kaj ne vetveturi en cirko. Kaj plej bone estas scii admiri, se tion faras la Kuprobarba. Vi estas bela knabo, do ĉio, kio povas vin minaci, estas eble, ke <span class="nomo" lang="la" title="Ne-Esperanta nomo. Lingvo: Latino">Poppaea</span> enamiĝos je vi. Sed ŝi estas tro sperta por tio. Amon ŝi ĝuis sufiĉe ĉe la du unuaj edzoj, kaj ĉe la tria ŝi aspiras ion alian. Ĉu vi scias, ke tiu malsaĝa <span class="nomo" lang="la" title="Ne-Esperanta nomo. Lingvo: Latino">Otho</span> ĝis nun amegas ŝin freneze... Li vagas tie inter la rokoj de Hispanujo kaj sopiras, kaj tiel li perdis la antaŭajn kutimojn kaj tiel ĉesis zorgi pri si mem, ke por aranĝi la harojn nun sufiĉas al li tri horoj tage. Kiu povus tion atendi, precipe de <span class="nomo" lang="la" title="Ne-Esperanta nomo. Lingvo: Latino">Otho</span>.</p>

 <p id="cf51">— Mi komprenas lin — rediris <span class="nomo" lang="la" title="Ne-Esperanta nomo. Lingvo: Latino">Vinicius</span>. — Sed lialoke mi farus ion alian.</p>

 <p id="cf52">— Kion nome?</p>

 <p id="cf53">— Mi formus fidelajn legiojn el la tieaj montaranoj. Bravaj soldatoj estas tiuj iberianoj.</p>

 <p id="cf54">— <span class="nomo" lang="la" title="Ne-Esperanta nomo. Lingvo: Latino">Vinicius</span>, <span class="nomo" lang="la" title="Ne-Esperanta nomo. Lingvo: Latino">Vinicius</span>! Mi preskaŭ volus diri, ke vi ne kapablus al tio. Kaj ĉu vi scias, kial? ĉar tiajn aferojn oni faras, sed ne parolas pri ili, eĉ kondiĉe. Koncerne min, mi lialoke ridus je <span class="nomo" lang="la" title="Ne-Esperanta nomo. Lingvo: Latino">Poppaea</span>, ridus je la Kuprobarba, kaj mi formus legiojn ne el iberianoj, sed el iberianinoj. Eventuale mi verkus kelkajn epigramojn, kiujn mi cetere al neniu legus, kiel la kompatinda <span class="nomo" lang="la" title="Ne-Esperanta nomo. Lingvo: Latino">Ruffinus</span>.</p>

 <p id="cf55">— Vi intencis rakonti al mi lian historion.</p>

 <p id="cf56">— Mi ĝin rakontos al vi en la <em><span class="fremda" lang="la" title="Ne-Esperanta teksto. Lingvo: Latino">unctuarium</span></em>.</p>

 <p id="cf57">Sed en la <em><span class="fremda" lang="la" title="Ne-Esperanta teksto. Lingvo: Latino">unctuarium</span></em> la atenton de <span class="nomo" lang="la" title="Ne-Esperanta nomo. Lingvo: Latino">Vinicius</span> okupis io alia, nome belegaj sklavinoj, kiuj tie atendis la sinbanintojn. Du el ili, negrinoj, similaj al mirindaj statuoj el ebono, komencis ŝmiri iliajn korpojn per delikataj aromaĵoj el Arabujo, aliaj, lertaj en kombado frigianinoj, tenis en la manoj, molaj kaj fleksemaj, kiel serpentoj, poluritajn ŝtalajn spegulojn kaj kombilojn, kaj du, similaj simple al diinoj, knabinoj el Koso, atendis kiel <em><span class="fremda" lang="la" title="Ne-Esperanta teksto. Lingvo: Latino">vestiplicae</span></em>, ĝis venos la tempo per statusimile faldi la togojn de la sinjoroj.</p>

 <p id="cf58">— Je Zeŭso la Nubkolektanto! — diris <span class="nomo" lang="la" title="Ne-Esperanta nomo. Lingvo: Latino">Marcus Vinicius</span>. Kian elekton vi havas ĉi tie!</p>

 <p id="cf59">— Mi preferas elekton, ol kolekton — respondis <span class="nomo" lang="la" title="Ne-Esperanta nomo. Lingvo: Latino">Petronius</span>. — Mia tuta <em><span class="fremda" lang="la" title="Ne-Esperanta teksto. Lingvo: Latino">familia</span></em><a class="noto" title="Ligilo al “#noto-quo-vadis-3”" href="#noto-quo-vadis-3" id="quo-vadis-3">*</a> en Rome ne superas kvarcent personojn, kaj mi pensas, ke per persona priservado eble nur novriĉuloj bezonas pli multajn homojn.</p>

 <div id="noto-quo-vadis-3" class="noto "> <a class="noto" href="#quo-vadis-3">*</a> Hejma sklavaro.</div>

 <p id="cf60">— Pli belajn korpojn eĉ la Kuprobarba ne posedas — parolis <span class="nomo" lang="la" title="Ne-Esperanta nomo. Lingvo: Latino">Vinicius</span>, disblovante la nazon.</p>

 <p id="cf61">Je tio ĉi <span class="nomo" lang="la" title="Ne-Esperanta nomo. Lingvo: Latino">Petronius</span> respondis kun certa amika senzorgeco:</p>

 <p id="cf62">— Vi estas mia parenco, kaj mi estas nek tiel nekomplezema, kiel <span class="nomo" lang="la" title="Ne-Esperanta nomo. Lingvo: Latino">Bassus</span>, nek tiel pedanta, kiel <span class="nomo" lang="la" title="Ne-Esperanta nomo. Lingvo: Latino">Aulus Plautius</span>.</p>

 <p id="cf63">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, ekaŭdinte la lastan nomon, forgesis momente pri la knabinoj el Koso, kaj vive levinte la kapon, demandis:</p>

 <p id="cf64">— Kial venis en vian penson <span class="nomo" lang="la" title="Ne-Esperanta nomo. Lingvo: Latino">Aulus Plautius</span>? Ĉu vi scias, ke mi, elartikiginte la manon apud la urbo, pasigis ĉe ili dekkelkajn tagojn? Okazis, ke <span class="nomo" lang="la" title="Ne-Esperanta nomo. Lingvo: Latino">Plautius</span> alveturis en la memento de la akcidento, kaj vidante, ke mi tre suferas, kunprenis min en sian hejmon, kaj tie lia sklavo, kuracisto <span class="nomo" lang="la" title="Ne-Esperanta nomo. Lingvo: Latino">Merio</span>, resanigis min. Ĝuste pri ĉi tio mi volis kun vi paroli.</p>

 <p id="cf65">— Kial? Eble vi okaze enamiĝis je <span class="nomo" lang="la" title="Ne-Esperanta nomo. Lingvo: Latino">Pomponia</span>? Se jes, mi bedaŭras vin: virino nejuna kaj virta! Mi ne povas imagi pli malbonan kuntrafon de cirkonstancoj, ol tion. Brrr!</p>

 <p id="cf66">— Ne je <span class="nomo" lang="la" title="Ne-Esperanta nomo. Lingvo: Latino">Pomponia</span> — <em><span class="fremda" lang="la" title="Ne-Esperanta teksto. Lingvo: Latino">eheu</span></em>! — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf67">— Je kiu do?</p>

 <p id="cf68">— Se mi mem scius, je kiu? Sed mi eĉ ne scias bone ŝian nomon: <span class="nomo" lang="la" title="Ne-Esperanta nomo. Lingvo: Latino">Ligia</span>, ĉu <span class="nomo" lang="la" title="Ne-Esperanta nomo. Lingvo: Latino">Callina</span>? Oni nomas ŝin hejme <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar ŝi devenas el la nacio de la ligoj<a class="noto" title="Ligilo al “#noto-quo-vadis-4”" href="#noto-quo-vadis-4" id="quo-vadis-4">*</a>, sed ŝi havas sian barbaran nomon: <span class="nomo" lang="la" title="Ne-Esperanta nomo. Lingvo: Latino">Callina</span>. Stranga estas la domo de <span class="nomo" lang="la" title="Ne-Esperanta nomo. Lingvo: Latino">Plautius</span>: svarmoplena kaj senbrua, kiel la boskoj en Subiako. Dum dekkelkaj tagoj mi ne sciis, ke tie loĝas diino. Sed foje, je tagiĝo mi ekvidis ŝin, lavantan sin en la ĝardena fontano. Kaj mi ĵuras je la ŝaŭmo, el kiu naskiĝis Afrodito, ke la radioj de l’ matenruĝo trabrilis ŝian korpon. Mi pensis, ke kiam la suno leviĝos, ŝi solviĝos antaŭ mi en lumo, kiel solviĝas ĉielruĝo. De tiu tempo mi vidis ŝin dufoje, kaj ankaŭ de tiu tempo mi ne konas trankvilon, mi ne havas aliajn dezirojn, mi ne volas scii, kion povas doni al mi la urbo, mi ne volas virinojn, nek oron, mi ne volas korintajn kupraĵojn, nek sukcenon, nek perlamoton, nek vinon, nek festenojn, mi nur volas <span class="nomo" lang="la" title="Ne-Esperanta nomo. Lingvo: Latino">Ligia</span>n. Mi diras al vi sincere, <span class="nomo" lang="la" title="Ne-Esperanta nomo. Lingvo: Latino">Petronius</span>, ke mi sopiras je ŝi, kiel la Dormo, prezentita sur la mozaiko en via <em><span class="fremda" lang="la" title="Ne-Esperanta teksto. Lingvo: Latino">tepidarium</span></em>, sopiris je Paisiteo, mi sopiras dum tutaj tagoj kaj noktoj.</p>

 <div id="noto-quo-vadis-4" class="noto "> <a class="noto" href="#quo-vadis-4">*</a> Nomo de gento.</div>

 <p id="cf69">— Se ŝi estas sklavio, aĉetu ŝin.</p>

 <p id="cf70">— Ŝi ne estas sklavino.</p>

 <p id="cf71">— Kio ŝi estas do? Liberigitino de <span class="nomo" lang="la" title="Ne-Esperanta nomo. Lingvo: Latino">Plautius</span>?</p>

 <p id="cf72">— Neniam estinte sklavino, ŝi ne povis esti liberigita.</p>

 <p id="cf73">— Sekve?</p>

 <p id="cf74">— Mi ne scias: reĝa filino, aŭ io simila.</p>

 <p id="cf75">— Vi ekinteresas min, <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf76">— Sed se vi volos mi aŭskulti, mi kontentigos vian intereson. La historio ne estas tro longa. Vi eble persone konis <span class="nomo" lang="la" title="Ne-Esperanta nomo. Lingvo: Latino">Vannus</span>on, la reĝon de la svevoj, kiu, ekzilita el sia patrujo, dum longa tempo restadis en Romo, kaj eĉ famiĝis per feliĉa kubludado kaj per bone veturigado. La cezaro <span class="nomo" lang="la" title="Ne-Esperanta nomo. Lingvo: Latino">Drusus</span> ree surtronigis lin. <span class="nomo" lang="la" title="Ne-Esperanta nomo. Lingvo: Latino">Vannius</span>, kiu estis efektive brava homo, en la komenco regis bone kaj sukcese militadis, sed poste li komencis rabi per ĉiuj manieroj, ne nur de la najbaroj, sed ankaŭ de la propraj svevoj. Tiam Vangio kaj Sido, liaj du nevoj kaj filoj de <span class="nomo" lang="la" title="Ne-Esperanta nomo. Lingvo: Latino">Vibilius</span>, la reĝo de la hermanduroj, decidis devigi lin denove iri en Romon... provi la feliĉon en kubludado.</p>

 <p id="cf77">— Mi memoras, tie estis en la tempo de <span class="nomo" lang="la" title="Ne-Esperanta nomo. Lingvo: Latino">Claudius</span>, antaŭ nelonge.</p>

 <p id="cf78">— Jes! Eksplodis milito. <span class="nomo" lang="la" title="Ne-Esperanta nomo. Lingvo: Latino">Vannius</span> helpvokis la jazigojn, kaj liaj simpatiaj nevoj la ligojn, kiuj, aŭdinte ion pri la riĉaĵoj de <span class="nomo" lang="la" title="Ne-Esperanta nomo. Lingvo: Latino">Vannius</span> kaj allogitaj per espero de militraboj, venis en tia nombro, ke la cezaro <span class="nomo" lang="la" title="Ne-Esperanta nomo. Lingvo: Latino">Claudius</span> mem komencis timi pri la apudlima paco. <span class="nomo" lang="la" title="Ne-Esperanta nomo. Lingvo: Latino">Claudius</span> ne volis miksi sin en la militojn de la barbaroj, li tamen skribis al <span class="nomo" lang="la" title="Ne-Esperanta nomo. Lingvo: Latino">Atelius</span> Hister, kiu komandis la apuddanuban legion, ke li zorge atentu la sorton de la milito kaj ne permesu konfuzi nian pacon. Tiam Hister postulis do la ligoj, ke ili promesu ne transpasi nian limon, kion ili ne nur kensentis, sed donis garantiulojn, inter kiuj troviĝis la edzino kaj filino de ilia militestro... Vi scias ja, ke la barbaroj militiras kun siaj edzinoj kaj infanoj ... Kaj jen mia <span class="nomo" lang="la" title="Ne-Esperanta nomo. Lingvo: Latino">Ligia</span> estas la filino de tiu mulitestro.</p>

 <p id="cf79">— Kiel vi eksciis tion?</p>

 <p id="cf80">— <span class="nomo" lang="la" title="Ne-Esperanta nomo. Lingvo: Latino">Aulus Plautius</span> mem rakontis ĝin al mi. La ligoj efektive ne transpasis tiam nian limon, sed la barbaraj venas, kiel uragano, kaj forkuras, kiel uragano. Tiel ankaŭ malaperis la ligoj kun siaj uraj kornoj sur la kapoj. Ili venkis la svevojn kaj jazigojn do <span class="nomo" lang="la" title="Ne-Esperanta nomo. Lingvo: Latino">Vannius</span>, sed ilia reĝo pereis, kaj ili foriris kun rabaĵoj, lasante la garantiulojn ĉe Hister. La patrino baldaŭ mortis, kaj ne sciante, kion fari kun la infano, Hister forsendis ĝin al la provincestro de la tuta Germanujo, <span class="nomo" lang="la" title="Ne-Esperanta nomo. Lingvo: Latino">Pomponius</span>. Tiu ĉi, fininte la militon kontraŭ la kattoj, revenis Romon, kie, kiel vi scias, <span class="nomo" lang="la" title="Ne-Esperanta nomo. Lingvo: Latino">Claudius</span> permesis al li soleni la triumfon. La knabino paŝis tiam post la ĉaro de la venkinto, sed kiam la soleno finiĝis, siavice <span class="nomo" lang="la" title="Ne-Esperanta nomo. Lingvo: Latino">Pomponius</span> ne sciis, kion fari kun ŝi, ĉar oni ne povis trakti la garantiulinon kiel militkaptitinon, kej fine li donis ŝin al sia fratino, <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, la edzino de <span class="nomo" lang="la" title="Ne-Esperanta nomo. Lingvo: Latino">Plautius</span>. En ilia domo, kie ĉiuj estas virtaj, komencante de la gemastroj, kaj finante per dombirdoj en la birdejo, ŝi plenkreskis, bedaŭrinde tiel virta, kiel <span class="nomo" lang="la" title="Ne-Esperanta nomo. Lingvo: Latino">Graecina</span> mem, kaj tiel belega, ke eĉ <span class="nomo" lang="la" title="Ne-Esperanta nomo. Lingvo: Latino">Poppaea</span> aspektus apud ŝi, kiel aŭtuna figo apud hesperida pomo.</p>

 <p id="cf81">— Kaj?</p>

 <p id="cf82">— Kaj mi ripetas al vi, ke de kiam mi vidis, kiel la sunradioj trabrilis ŝian korpon ĉe la fontano, mi enamiĝis je ŝi freneze.</p>

 <p id="cf83">— Ŝi estas do tiel diafana, kiel petromizo, aŭ juna sardino?</p>

 <p id="cf84">— Ne ŝercu, <span class="nomo" lang="la" title="Ne-Esperanta nomo. Lingvo: Latino">Petronius</span>, kaj se vin erarigas la facileco, kun kiu mi mem parolas pri mia pasio, sciu, ke sub helkolora vesto ofte porfundaj vundoj sin kaŝas. Mi devas diri al vi ankaŭ, ke, revenante el Azio, mi dormis unu nokton en templo de Mopsuso por havi aŭguran sonĝon. Kaj en la sonĝo aperis antaŭ mi Mopsuso mem kaj antaŭdiris, ke en mia viva granda ŝanĝo okazos pro amo.</p>

 <p id="cf85">— Mi aŭdis, kiel <span class="nomo" lang="la" title="Ne-Esperanta nomo. Lingvo: Latino">Plinius</span> diris, ke li ne kredas je la dioj, sed kredas je sonĝoj, kaj eble li pravas. Miaj ŝercoj ankaŭ ne malhelpas al mi pensi kelkfoje, ke efektive ekzistas nur unu dia estaĵo, pratempa, ĉiopova, krea — <span class="nomo" lang="la" title="Ne-Esperanta nomo. Lingvo: Latino">Venus Genitrix</span>. Ŝi kunigas la animojn, ŝi kunigas la korpojn kaj aĵojn. Eroso eligis la mondon el ĥaoso. Ĉu li faris bone, tio estas alia demando, sed ĉar tiel estas, ni devas konfesi lian potencon, kvankam ni rajtas ne beni ĝin...</p>

 <p id="cf86">— Ha, <span class="nomo" lang="la" title="Ne-Esperanta nomo. Lingvo: Latino">Petronius</span>, pli facile estas filozofi, ol doni bonan konsilon.</p>

 <p id="cf87">— Diru al mi, kion ĝuste vi volas?</p>

 <p id="cf88">— Mi volas havi <span class="nomo" lang="la" title="Ne-Esperanta nomo. Lingvo: Latino">Ligia</span>n. Mi volas, ke miaj brakoj, kiuj nun ĉirkaŭas nur aeron, povu ĉirkaŭi ŝin kaj alpremi al la brusto. Mi volas spiri per ŝia spiro. Se ŝi estus sklavino, mi donus por ŝi al <span class="nomo" lang="la" title="Ne-Esperanta nomo. Lingvo: Latino">Aulus</span> cent knabinojn kun piedoj blankigitaj per kalko, signe ke ili estas unuafoje vendataj. Mi volas havi ŝin en mia domo tiel longe, ĝis mia kapo estos blanka, kiel la pinto de Sorakto en vintro.</p>

 <p id="cf89">— Ŝi ne estas sklavino, sed cetere ŝi apartenas al la <em><span class="fremda" lang="la" title="Ne-Esperanta teksto. Lingvo: Latino">familia</span></em> de <span class="nomo" lang="la" title="Ne-Esperanta nomo. Lingvo: Latino">Plautius</span>, kaj ĉar ŝi estas forlasita infano, oni povas konsideni ŝin <em><span class="fremda" lang="la" title="Ne-Esperanta teksto. Lingvo: Latino">alumna</span></em>. <span class="nomo" lang="la" title="Ne-Esperanta nomo. Lingvo: Latino">Plautius</span> povus ŝin cedi al vi, se li volus.</p>

 <p id="cf90">— Vi evidente ne konas <span class="nomo" lang="la" title="Ne-Esperanta nomo. Lingvo: Latino">Pomponia</span>n <span class="nomo" lang="la" title="Ne-Esperanta nomo. Lingvo: Latino">Graecina</span>n. Cetere ili ambaŭ amas ŝin, kiel propran infanon.</p>

 <p id="cf91">— <span class="nomo" lang="la" title="Ne-Esperanta nomo. Lingvo: Latino">Pomponia</span>n mi konas. Vera cipreso. Se ŝi ne estus edzino de <span class="nomo" lang="la" title="Ne-Esperanta nomo. Lingvo: Latino">Aulus</span>, oni povus dungadi ŝin, kiel ploristinon. De la morto de <span class="nomo" lang="la" title="Ne-Esperanta nomo. Lingvo: Latino">Julia</span> ŝi ne demetis la nigran <em><span class="fremda" lang="la" title="Ne-Esperanta teksto. Lingvo: Latino">stola</span></em>, kaj entute ŝi aspektas, kvazaŭ ŝi estus jam dumvive paŝanta sur kampo, surkreskita de asfodeloj. Plie, ŝi estas <em><span class="fremda" lang="la" title="Ne-Esperanta teksto. Lingvo: Latino">univira</span></em>, do inter niaj virinoj, eksedziniĝantoj kvar- aŭ kvinfoje, ŝi estas samtempe fenikso. Sed aŭskultu! ... ĉu vi aŭdis, ke la fenikso laŭdire vere elkoviĝis nun en la supra Egipto, kio okazas al ĝi ne pli ofte, ol unufoje dum kvincent jaroj?</p>

 <p id="cf92">— <span class="nomo" lang="la" title="Ne-Esperanta nomo. Lingvo: Latino">Petronius</span>, <span class="nomo" lang="la" title="Ne-Esperanta nomo. Lingvo: Latino">Petronius</span>! Pri la fenikso ni babilos alifoje.</p>

 <p id="cf93">— Kion mi diru al vi, mia <span class="nomo" lang="la" title="Ne-Esperanta nomo. Lingvo: Latino">Marcus</span>. Mi konas <span class="nomo" lang="la" title="Ne-Esperanta nomo. Lingvo: Latino">Aulus</span>on <span class="nomo" lang="la" title="Ne-Esperanta nomo. Lingvo: Latino">Plautius</span>on, kiu, kvankam mallaŭdas mian vivmanieron, havas al mi certan simpation, kaj eble eĉ estimas min pli, ol aliajn, ĉar li scias, ke mi neniam estis denuncisto, kiel ekzemple <span class="nomo" lang="la" title="Ne-Esperanta nomo. Lingvo: Latino">Domitius Afer</span>, <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj la tuta bando da amikoj de <span class="nomo" lang="la" title="Ne-Esperanta nomo. Lingvo: Latino">Ahenobarbus</span>. Krom tio, ne ŝajnigante min stoiko, mi tamen plurfoje malaprobis tiajn agojn de <span class="nomo" lang="la" title="Ne-Esperanta nomo. Lingvo: Latino">Nero</span>, je kiuj <span class="nomo" lang="la" title="Ne-Esperanta nomo. Lingvo: Latino">Seneca</span> kaj <span class="nomo" lang="la" title="Ne-Esperanta nomo. Lingvo: Latino">Burrhus</span> fermetis la okulojn. Se vi kredas, ke mi povas ion atingi por vi ĉe <span class="nomo" lang="la" title="Ne-Esperanta nomo. Lingvo: Latino">Aulus</span> — mi estas preta servi al vi.</p>

 <p id="cf94">— Mi kredas, ke vi povas. Vi havas influon je li, kaj krom tio via menso abundas je neelĉerpeblaj rimedoj. Se vi esplorus la situacion kaj parolus kun <span class="nomo" lang="la" title="Ne-Esperanta nomo. Lingvo: Latino">Plautius</span>...</p>

 <p id="cf95">— Vi trotaksas mian influon kaj spritecon, sed se en ĉi tio konsistas la afero, mi parolos kun <span class="nomo" lang="la" title="Ne-Esperanta nomo. Lingvo: Latino">Plautius</span> tuj, kiam ili revenos en la urbon.</p>

 <p id="cf96">— Ili revenis antaŭ du tagoj.</p>

 <p id="cf97">— Ni iru do en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, kie nin atendas matenmanĝo, kaj poste, fortiĝinte, ni ordonos porti nin al <span class="nomo" lang="la" title="Ne-Esperanta nomo. Lingvo: Latino">Plautius</span>.</p>

 <p id="cf98">— Ĉiam vi estis kara al mi — respondis vive <span class="nomo" lang="la" title="Ne-Esperanta nomo. Lingvo: Latino">Vinicius</span> — sed nun mi simple starigos inter miaj laroj<a class="noto" title="Ligilo al “#noto-quo-vadis-5”" href="#noto-quo-vadis-5" id="quo-vadis-5">*</a> vian statuon — tiel belan, kiel ĉi tiu — kaj dediĉados al ĝi oferojn.</p>

 <div id="noto-quo-vadis-5" class="noto "> <a class="noto" href="#quo-vadis-5">*</a> Gardaj spiritoj</div>

 <p id="cf99">Dirinte ĉi tion, li turnis sin al la statuoj, kiuj ornamis unu tutan flankon de la aromplena halo.</p>

 <p id="cf100">Poste li aldonis:</p>

 <p id="cf101">— Je la lumo Helioso! Se la dia Aleksandro estis simila al vi — oni ne miru je Heleno!</p>

 <p id="cf102">Kaj en tiu ĉi ekkrio estis tiom da sincereco, kiom da flato. Ĉar <span class="nomo" lang="la" title="Ne-Esperanta nomo. Lingvo: Latino">Petronius</span>, kvankam pli aĝa kaj malpli atleta, estis eĉ pli bela, ol <span class="nomo" lang="la" title="Ne-Esperanta nomo. Lingvo: Latino">Vinicius</span>. La virinoj en Romo admiris ne nur lia flekseman menson kaj la guston, pro kiu li gajnis la titolon de arbitro de eleganteco — sed ankaŭ lian korpon. Tiu admiro estis videbla eĉ sur la vizaĝoj de la du knabinoj el Koso, nun faldantaj lian togon, el kiuj unu, nomata <span class="nomo" lang="la" title="Ne-Esperanta nomo. Lingvo: Latino">Eunice</span>, kaŝe lin amanta, rigardis en liajn okulojn humile kaj admire.</p>

 <p id="cf103">Sed li eĉ tion ne atentis, nur, ridetinte al <span class="nomo" lang="la" title="Ne-Esperanta nomo. Lingvo: Latino">Vinicius</span>, ekcitis responde la esprimon de <span class="nomo" lang="la" title="Ne-Esperanta nomo. Lingvo: Latino">Seneca</span> pri la virinoj:</p>

 <p id="cf104">— Animal impudens ... k.t.p.</p>

 <p id="cf105">Kaj poste, metinte la brakon ĉirkaŭ liajn ŝultrojn, li elkondukis lin al la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>.</p>

 <p id="cf106">En la <em><span class="fremda" lang="la" title="Ne-Esperanta teksto. Lingvo: Latino">unctuarium</span></em> la du grekaj knabinoj la frigianinoj kaj la du negrinoj komencis ordigi la <em><span class="fremda" lang="la" title="Ne-Esperanta teksto. Lingvo: Latino">epilichnia</span></em> kun aromaĵoj. Sed en la sama momento el post la flankentirita kurteno de la <em><span class="fremda" lang="la" title="Ne-Esperanta teksto. Lingvo: Latino">frigidarium</span></em> montriĝis la kapoj de la banistoj kaj aŭdiĝis mallaŭta: “sss!” — kaj responde al tio unu el la grekinoj, la frigianinoj kaj la du etiopaj knabinoj, saltkurinte, rapidege malaperis post la kurteno. En la banejo komenciĝis momentoj de petolo kaj volupto, kiujn la inspektoro ne malpermesis, ĉar li mem ofte partoprenis en similaj diboĉoj. Cetere ankaŭ <span class="nomo" lang="la" title="Ne-Esperanta nomo. Lingvo: Latino">Petronius</span> suspektis tion, sed ĉar li estis homo indulgema kaj nevolonte punadis, li rigardis tion per duonfermitaj okuloj.</p>

 <p id="cf107">En la <em><span class="fremda" lang="la" title="Ne-Esperanta teksto. Lingvo: Latino">unctuarium</span></em> restis sole <span class="nomo" lang="la" title="Ne-Esperanta nomo. Lingvo: Latino">Eunice</span>. Dum certa tempo ŝi aŭskultis la voĉojn kaj ridojn, direktantajn sin for al la <em><span class="fremda" lang="la" title="Ne-Esperanta teksto. Lingvo: Latino">laconicum</span></em>, fine, preninte la inkrustitan per sukceno kaj eburo tabureton, sur kiu antaŭ momento sidis <span class="nomo" lang="la" title="Ne-Esperanta nomo. Lingvo: Latino">Petronius</span>, ŝi alŝovis ĝin atente al lia statuo.</p>

 <p id="cf108">La <em><span class="fremda" lang="la" title="Ne-Esperanta teksto. Lingvo: Latino">unctuarium</span></em> estis plena de sunlumo kaj koloroj, brilantaj de la ĉielarkaj marmoroj, per kiuj estis korvritaj la muroj.</p>

 <p id="cf109"><span class="nomo" lang="la" title="Ne-Esperanta nomo. Lingvo: Latino">Eunice</span> suriris la tabureton — kaj, troviĝinte samalte kun la statuo, ŝi subite ĵetis la brakojn ĉirkaŭ ĝian kolon, — poste ŝi forĵetis malantaŭen siajn orajn harojn, kaj, alŝovinte sian rozkoloran korpan al la blanka marmoro, komencis ekstaze premi la buŝon al is malvarmaj lipoj de <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 </div>

 <div class="chapitro" id="quovadis2"> <h3 id="cf110">ĈAPITRO <span class="num" title="">II</span> </h3> <p id="cf111">Post la tiel nomata matenmanĝo, al kiu la du kamaradoj sidiĝis tiam, kiam ordinaraj mortemuloj estis jam longe post la posttagmeza <em><span class="fremda" lang="la" title="Ne-Esperanta teksto. Lingvo: Latino">prandium</span></em>, <span class="nomo" lang="la" title="Ne-Esperanta nomo. Lingvo: Latino">Petronius</span> proponis mallongan dormon. Laŭ li la tempo estis ankoraŭ tro frua, por fari vizitojn. Estas vere homoj, kiuj komencas viziti konatojn je sunleviĝo, kaj plie, konsideras tiun ĉi kutimon malnova, roma. Sed li, <span class="nomo" lang="la" title="Ne-Esperanta nomo. Lingvo: Latino">Petronius</span>, konsideras ĝin barbara. La posttagmezaj horoj estas la plej konvenaj, sed ne pli frue, ol la suno transiras al la templo de Jovo la Kapitola kaj komencas brili deflanke sur Forumon. En aŭtuno ordinare estas ankoraŭ tre varme, kaj la homo volonte dormas post la manĝo. Intertempe agrable estas aŭskulti la murmuradon de la fontano en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kaj post la nepra paŝmilo dormi iomete en la ruĝa lumo, penetranta tra purpura, duone surtirita <em><span class="fremda" lang="la" title="Ne-Esperanta teksto. Lingvo: Latino">velarium</span></em>.</p>

 <p id="cf112"><span class="nomo" lang="la" title="Ne-Esperanta nomo. Lingvo: Latino">Vinicius</span> konfesis liajn vortojn pravaj, kaj ili komencis promeni, en senzorga maniero paralante pri tio, kio okazas sur Palatino kaj en la urbo, kaj iom filozo vivo. Poste <span class="nomo" lang="la" title="Ne-Esperanta nomo. Lingvo: Latino">Petronius</span> iris en <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>, sed li ne dormis longe. Duonhoron poste li eliris, kaj, ordoninte alporti al si verbenon, komencis ĝin flari kaj froti per ĝi siajn manojn kaj temiojn.</p>

 <p id="cf113">— Vi ne imagas — li diris — kiel tio vigligas kaj freŝigas. Nun mi estas preta.</p>

 <p id="cf114">Portilo atendis jam delonge, do ili sidiĝis kaj ordonis porti sin al <span class="nomo" lang="la" title="Ne-Esperanta nomo. Lingvo: Latino">Vicus Patricius</span>, al la domo de <span class="nomo" lang="la" title="Ne-Esperanta nomo. Lingvo: Latino">Aulus</span>. La <em><span class="fremda" lang="la" title="Ne-Esperanta teksto. Lingvo: Latino">insula</span></em> de <span class="nomo" lang="la" title="Ne-Esperanta nomo. Lingvo: Latino">Petronius</span> trovis sin sur la suda deklivo de Palatino, apud la t.n. <span class="nomo" lang="la" title="Ne-Esperanta nomo. Lingvo: Latino">Carinae</span>, kaj tiel la plej mallonga vojo estus malsupre de <span class="nomo" lang="la" title="Ne-Esperanta nomo. Lingvo: Latino">Forum</span>, sed ĉar <span class="nomo" lang="la" title="Ne-Esperanta nomo. Lingvo: Latino">Petronius</span> volis ĉe tiu ĉi okazo viziti la juveliston Idomen, li ordonis, ke oni portu ilin tra <span class="nomo" lang="la" title="Ne-Esperanta nomo. Lingvo: Latino">Vicus Apollinis</span> kaj <span class="nomo" lang="la" title="Ne-Esperanta nomo. Lingvo: Latino">Forum</span> al <span class="nomo" lang="la" title="Ne-Esperanta nomo. Lingvo: Latino">Vicus Sceleratus</span>, ĉe kies angulo estis multegaj ĉiuspecaj vinejoj.</p>

 <p id="cf115">Grandegaj negroj levis la portilon kaj ekiris, antaŭataj de sklavoj, nomataj <em><span class="fremda" lang="la" title="Ne-Esperanta teksto. Lingvo: Latino">pedisequi</span></em>. <span class="nomo" lang="la" title="Ne-Esperanta nomo. Lingvo: Latino">Petronius</span> dum certa tempo silente levadis siajn manojn, aromajn per verbeno, al la nazo, kaj ŝajnis mediti pri io. Post momenta li diris:</p>

 <p id="cf116">— Venis al mi la ideo, ke se via arbara nimfo ne estas sklavino, ŝi povus forlasi la domon de <span class="nomo" lang="la" title="Ne-Esperanta nomo. Lingvo: Latino">Plautius</span> kaj translokiĝi en la vian. Vi ĉirkaŭigus ŝin per amo kaj surŝutus per riĉaĵoj, kiel mi mian adoratan <span class="nomo" lang="la" title="Ne-Esperanta nomo. Lingvo: Latino">Chrysothemis</span>on, kiu, inter ni dirante, tedas min jam almenaŭ same, kiel mi ŝin.</p>

 <p id="cf117"><span class="nomo" lang="la" title="Ne-Esperanta nomo. Lingvo: Latino">Markus</span> skuis la kapon.</p>

 <p id="cf118">— Ne? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>. — En plej malbona okazo la afero venus antaŭ la cezaron, kaj vi povas esti certa, ke eĉ nur dank’ al mia influo nia Kuprobarba favorus vian flankon.</p>

 <p id="cf119">— Vi ne konas <span class="nomo" lang="la" title="Ne-Esperanta nomo. Lingvo: Latino">Ligia</span>n — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf120">— Lasu do min demandi, ĉu vi ŝin konas pli, ol laŭvide? Ĉu vi parolis al ŝi? Ĉu vi konfesis al ŝi vian amon?</p>

 <p id="cf121">— Mi vidis ŝin unue ĉe la fontano, kaj poste mi ankoraŭ dufoje renkontis ŝin. Memoru, ke dum mia rastado en la domo de <span class="nomo" lang="la" title="Ne-Esperanta nomo. Lingvo: Latino">Aulus</span> mi loĝis en flanka pavilono, destinita por gastoj, kaj, havante elartikigitan manon, mi ne povis partopreni la komunajn manĝojn. Nur vespere, antaŭ la tago, por kiu mi anocis mian forveturon, mi renkontis <span class="nomo" lang="la" title="Ne-Esperanta nomo. Lingvo: Latino">Ligia</span>n ĉe la vespermanĝo — kaj mi povis diri al ŝi nek unu vorton. Mi devis aŭskulti <span class="nomo" lang="la" title="Ne-Esperanta nomo. Lingvo: Latino">Aulusa</span>n, kiu rakontis pri siaj venkoj en Britujo, kaj poste pri la ruino de la malgrandaj bienoj en Italujo, kiun ankoraŭ <span class="nomo" lang="la" title="Ne-Esperanta nomo. Lingvo: Latino">Licinius Stolo</span> penis kontraŭagi. Entute mi ne scias, ĉu <span class="nomo" lang="la" title="Ne-Esperanta nomo. Lingvo: Latino">Aulus</span> kapablas paroli pri io alia, kaj ne pensu, ke ni sukcesos tion ĉi eviti, se nur vi ne preferas aŭskulti pri la malharditeco de la nuna tempo. Ili havas en siaj birdejoj fazanojn, sed ne manĝas ilin, akceptinte la principon, ke formanĝo de ĉiu fazano proksimigas la finon de la roma potenco. La duan fojon mi renkontis ŝin apud ĝardena cisterno, tenantan en la mano ĵus elŝiritan kanon, kies tufan finon ŝi trempis en la akvo kaj surŝprucis la iridojn, kreskantajn ĉirkaŭe. Rigardu miajn genuojn. Je la ŝildo de Heraklo, mi diras al vi, ke ili ne tremis, kiam kontraŭ niajn maniplojn iris, muĝante, la hordaj de partoj — sed ili tremis ĉe tiu cisterno. Kaj konfuzita, kiel infano, kiu ankoraŭ portas <em><span class="fremda" lang="la" title="Ne-Esperanta teksto. Lingvo: Latino">bulla</span></em> ĉe la kolo, nur per la okuloj mi petegis kompaton, longe ne povante eldiri eĉ vorton.</p>

 <p id="cf122"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis lin kun certa envio</p>

 <p id="cf123">— Feliĉulo! — li diris — se eĉ la mondo kaj la vivo estus plej malbonaj, restos en ili unu eterna bono — la juneco!</p>

 <p id="cf124">Kaj post memento li demandis.</p>

 <p id="cf125">— Ĉu vi ne alparolis ŝin?</p>

 <p id="cf126">— Jes. Rekonsciiĝinte iom, mi diris, ke mi revenas el Azio, ke mi elartikigis la manon apud la urbo kaj multe suferis, sed nun, kiam mi devas forlasi ĉi tiun gastaman domon, mi vidas, ke suferado ĉi tie pli valoras, ol aliloke ĝojo, malsano pli, ol aliloke sano. Ŝi aŭskultis miajn vortojn ankaŭ konfuzita, desegnante ion per la kano sur la safrana sablo. Poste ŝi levis la kapon, ankoraŭfoje rigardis tiujn faritajn signojn, ankoraŭfoje min, kvazaŭ volante ion demandi — kaj subite ŝi forkuris, kiel hamadriado de malsprita faŭno.</p>

 <p id="cf127">— Ŝi certe havas belegajn okulojn.</p>

 <p id="cf128">— Kiel maro — kaj mi dronis en ili, kiel en maro. Kredu al mi, ke Arĥipelago estas malpli blua. Momenton poste alkuris la malgranda <span class="nomo" lang="la" title="Ne-Esperanta nomo. Lingvo: Latino">Plautius</span> kaj komencis ion demandi. Sed mi ne komprenis, kion li diris.</p>

 <p id="cf129">— Ho Ateno! — ekkriis <span class="nomo" lang="la" title="Ne-Esperanta nomo. Lingvo: Latino">Petronius</span> — forprenu la kovraĵon, per kiu Eroso kovris la okulojn de ĉi tiu knabo — aŭ li rompos al si la kapon kontraŭ kolono en la templo de Venuso.</p>

 <p id="cf130">Kaj li turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf131">— Ho, vi printempa burĝono sur la arbo de l’ vivo, vi unua verda branĉeto de vinberujo! Mi devus, anstataŭ al <span class="nomo" lang="la" title="Ne-Esperanta nomo. Lingvo: Latino">Plautius</span>, portigi vin al <span class="nomo" lang="la" title="Ne-Esperanta nomo. Lingvo: Latino">Gelotius</span>, kiu havas lernejon por knaboj, ne havantaj scion pri la vivo.</p>

 <p id="cf132">— Kion vi ĝuste volas de mi?</p>

 <p id="cf133">— Kaj kion ŝi desegnis sur la sablo? Ĉu ne la nomon de Amoro, ĉu ne koran, trapafitan per lia sago, aŭ ion similan, laŭ kio vi povus konjekti, ke satirusoj jam flustris en la orelon de tiu nimfo deversajn sekretojn de la vivo? Kiel vi povis ne rigardi tiujn signojn?</p>

 <p id="cf134">— De pli longe mi portas togon, ol vi pensas — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — kaj antaŭ ol alkuris la malgranda <span class="nomo" lang="la" title="Ne-Esperanta nomo. Lingvo: Latino">Aulus</span>, mi atente rigardis tiujn signojn. Mi ja scias, ke en Grekujo kaj en Romo knabinoj ofte skribas sur sable konfesojn, kiujn ne volas eldiri iliaj buŝoj ... Sedodivenu, kion ŝi desegnis?</p>

 <p id="cf135">— Se ion alian, ol mi diris, mi ne divenos.</p>

 <p id="cf136">— Fiŝon.</p>

 <p id="cf137">— Kion vi diras?</p>

 <p id="cf138">— Mi diras: fiŝon. Ĉu ĝi devis signifi, ke en ŝiaj vejnoj ĝis nun malvarma sango fluas? — mi ne scias! Sed vi, kiu min nomis printempa burĝono sur la arbo de l’ vivo, scios sendube klarigi tiun signon pli bone?</p>

 <p id="cf139">— <em><span class="fremda" lang="la" title="Ne-Esperanta teksto. Lingvo: Latino">Carissime</span></em>? Tian demandon faru al <span class="nomo" lang="la" title="Ne-Esperanta nomo. Lingvo: Latino">Plinius</span>. Li havas scion pri la fiŝoj. Se la maljuna <span class="nomo" lang="la" title="Ne-Esperanta nomo. Lingvo: Latino">Apicius</span> vivus ankoraŭ, eble li ankaŭ povus ion diri al vi pri tio, ĉar li formanĝis dum sia vivo pli da fiŝoj, ol povas enteni samtempe la Neapola golfo.</p>

 <p id="cf140">Sed la plua interparolo rompiĝis ĉar oni enportis ilin en svarmoplenajn stratojn, kie ĝin malhelpis la homa bruado. Tra <span class="nomo" lang="la" title="Ne-Esperanta nomo. Lingvo: Latino">Vicus Apollinis</span> ili derektis sin al <span class="nomo" lang="la" title="Ne-Esperanta nomo. Lingvo: Latino">Forum</span> Romanum, kie en bela vetero, antaŭ subiro de la suno, kunvenadis amasoj da senfaremaj urbanoj, por promeni inter la kolonoj, rakonti novaĵojn kaj aŭskulti ilin, vidi portatajn portilojn kun eminentuloj, fine — eniri vendejojn de juvelistoj, librovendejojn, negocejojn kie oni ŝanĝadis monon, vendejojn de ŝtofoj, de bronzaĵoj kaj ĉiajn aliajn, kiuj trovis sin amase en la domoj, okupantaj la flankon de la placo kontraŭ Kapitolo. La duono de Forumo, kuŝanta senpere sub la kastelaj abruptaĵoj estis jam dronanta en ombro, dum la kolonoj de la pli alte starantaj temploj oris ankoraŭ en lumo kaj bluo. Tiuj, kiuj kuŝis pli malalte, ĵetadis longformajn ombrojn sur la marmorajn platojn, — kaj ĉie ili estis tiel multaj, ke la rigardo inter ili perdis la vojon, kiel en arbaro. Ŝajnis, ke tiuj konstruaĵoj kaj kolonoj kvazaŭ sufokas sin unu inter aliaj. Ili levis sin en tavoloj, vico super vico, etendis sin dekstren kaj maldekstren, atakis la deklivojn, premis sin al la kastela murego aŭ unu al aliaj, simile al pli kaj malpli grandaj, pli kaj malpli dikaj, oretaj kaj blankaj trunkoj, jen florantaj sub la arkitravoj per akantaj floroj, jen volvitaj en jonstilajn kornojn, aŭ finitaj per simpla, dorisa kvadrato. Super tiu arbaro brilis koloraj triglifoj, el timpanoj elstaradis skulptitaj figuroj de dioj, de suproj flugilhavaj kvadrigoj kvazaŭ volis levi sin en aeron, en tiun bluon, kiu flugpendis trankvile super tiu urbo de temploj. En la mezo de la placo kaj rande fluis rivero da homoj: amasoj promenis sub la arkadoj de la baziliko de Julio Cezaro, amasoj sidis sur la ŝtuparo de Kastoro kaj Polukso kaj svarmis apud la templeto de Vesto, similaj sur tiu grandega marmora fono al diverskoloraj aroj da papiliaj aŭ skaraboj. De supre, per la grandegaj ŝtupoj, flanke de la templo, dediĉita “<em lang="la" title="Ne-Esperanta teksto. Lingvo: Latino"><span class="nomo">Jovi</span> optimo, maximo</em>”, alfluadis novaj ondoj. Ĉe Rostra oni aŭskultis iujn hazardajn parolantojn; tie kaj ie aŭdiĝis ekkrioj de stratvendistoj, vendantaj fruktojn, vinon aŭ akvon, miksitan kun figsuko, de trompistoj, rekomendantaj mirindajn kuracilojn, de aŭguristoj, trovistoj de kaŝitaj trezoroj, klarigistoj de sonĝoj. Kelkloke kun la bruo de interparoloj kaj alvokoj miksis sin sonoj de <em><span class="fremda" lang="la" title="Ne-Esperanta teksto. Lingvo: Latino">sistra</span></em><a class="noto" title="Ligilo al “#noto-quo-vadis-6”" href="#noto-quo-vadis-6" id="quo-vadis-6a">*</a>, de egipta <em><span class="fremda" lang="la" title="Ne-Esperanta teksto. Lingvo: Latino">sambuca</span></em><a class="noto" title="Ligilo al “#noto-quo-vadis-6”" href="#noto-quo-vadis-6" id="quo-vadis-6b">*</a> aŭ de grekaj flutoj. Kelkloke malsanuloj, piuloj aŭ ĉagrenitoj portis oferojn en templojn. Inter la homoj, sur la ŝtonaj platoj, amasiĝadis aretoj da kolomboj, avidaj je la oferaj grajnoj, similaj al moviĝemaj, diverskoloraj kaj malhelaj makuloj, foje leviĝante supren kun laŭta flugilklakado, kaj jen falante sur lokojn, liberigitajn de la homamaso. De tempo al tempo la svarmantaj aroj disiĝadis antaŭ portiloj, en kiuj oni vidis subtilajn virinajn vizaĝojn aŭ kapojn de senatanoj kaj kavaliroj, kun trajtoj kvazaŭ rigidaj kaj lacaj de vivpenado. La diverslingva amaso laŭte ripetadis iliajn nomojn, aldonante kromnomojn, mokojn aŭ laŭdojn. Inter senordaj grupoj de tempo al tempo trapuŝadis sin, marŝante mezurpaŝe, taĉmentoj da soldatoj aŭ vigiloj<a class="noto" title="Ligilo al “#noto-quo-vadis-7”" href="#noto-quo-vadis-7" id="quo-vadis-7">*</a>, gardantaj la stratan ordon. La grekan lingvon oni aŭdis ĉirkaŭe same ofte, kiel la latinan.</p>

 <div id="noto-quo-vadis-6" class="noto "> <a class="noto" href="#quo-vadis-6a">*</a> Muzikaj instrumentoj.</div>

 <div id="noto-quo-vadis-7" class="noto "> <a class="noto" href="#quo-vadis-7">*</a> Urbaj gardistoj.</div>

 <p id="cf141"><span class="nomo" lang="la" title="Ne-Esperanta nomo. Lingvo: Latino">Vinicius</span>, kiu jam longe ne estis en la urbo, rigardis kun certa scivolo tiun homan svarmantaron kaj tiun <span class="nomo" lang="la" title="Ne-Esperanta nomo. Lingvo: Latino">Forum</span> Romanum, regantan la ondaron de l’ mondo, kaj samtempe tiel de ĝi superverŝitan, ke <span class="nomo" lang="la" title="Ne-Esperanta nomo. Lingvo: Latino">Petronius</span>, kiu penetris la penson de sia kunulo, nomis ĝin “la nesto de kviritoj — sen kviritoj”. Efektive, la indiĝena elemento preskaŭ perdis sin en tiu amasego, konsistanta el ĉiuj rasoj kaj nacioj. Oni vidis tie etiopojn, blondharajn grandegulojn el la malproksima Nordo, britojn, gallojn kaj germanojn, oblikvokulajn loĝantojn de Seriko, homojn el apud Eŭfrato kaj homojn el apud Induso, kun barboj pentritaj brikkolore, sirianojn el apud la bordoj de Oronto, kun okuloj nigraj kaj dolĉaj, sekajn, kiel osto, loĝantojn de la arabaj dezertoj, kavbrustajn judojn, egiptanojn kun eterna indiferenta rideto sur la vizaĝoj, kaj numidojn, kaj afrojn, grekojn el Greklando, kiuj egale kun la romanoj regis la urbon, sed regis per scienco, arto, saĝo kaj ruzo, grekojn el la insuloj kaj el Malgranda Azio, kaj el Egipto, kaj el Italujo, kaj el Narbona Gallujo. En la amaso de sklavoj kun truitaj oreloj ne mankis ankaŭ liberaj, nenionfarantaj indiĝenoj, kiujn la cezaro amuzis, nutris kaj eĉ vestis, kaj liberaj fremdlandanoj, kiujn logis en la grandegan urbon facileco de l’ vivo kaj esperoj de favoro de Fortuno; ne mankis stratvendistoj kaj pastroj de Serapiso kun palmaj branĉoj en la manoj, kaj pastroj de Izido, sur kies altarojn oni portis pli da oferoj, ol en la templon de Kapitola Jovo, — kaj pastroj de Cibelo, tenantaj en la manoj orajn rizherbojn, kaj pastroj de migrantaj dioj, kaj orientaj dancistinoj kun helkoloraj mitroj, kaj vendistoj de amuletoj, kaj dresistoj de serpentoj, kaj ĥaldeaj magiistoj, kaj fine homoj sen ia okupo, kiuj ĉiusemajne venadis peti grenon el la apudtibraj grenejoj, batalis pro loteriaj biletoj en cirkoj, pasigadis noktojn en senĉese falantaj domoj en la transtibra kvartalo, kaj tagojn sunajn kaj varmajn en kriptoportikoj, en malpuraj manĝejoj en <span class="nomo" lang="la" title="Ne-Esperanta nomo. Lingvo: Latino">Suburra</span>, sur la ponto de <span class="nomo" lang="la" title="Ne-Esperanta nomo. Lingvo: Latino">Milvius</span> aŭ antaŭ <em><span class="fremda" lang="la" title="Ne-Esperanta teksto. Lingvo: Latino">insulae</span></em> de riĉuloj, kie de tempo al tempo oni ĵetadis al ili restaĵojn, lasitajn post manĝo de sklavoj.</p>

 <p id="cf142"><span class="nomo" lang="la" title="Ne-Esperanta nomo. Lingvo: Latino">Petronius</span> estis bone konata al tiuj amasoj. La orelojn de <span class="nomo" lang="la" title="Ne-Esperanta nomo. Lingvo: Latino">Vinicius</span> atingadis senĉese: “<em><span class="fremda" lang="la" title="Ne-Esperanta teksto. Lingvo: Latino">Hic est!</span></em>” (“jen li!”). Oni amis lin pro lia malavareco, kaj lia populareco kreskis, de kiam oni eksciis, ke li pledis antaŭ la cezaro kontraŭ la mortkondamno, verdiktita je la tuta <em><span class="fremda" lang="la" title="Ne-Esperanta teksto. Lingvo: Latino">familia</span></em>, <abbr>t.e.</abbr> ĉiuj, sendiference de la sekso kaj aĝo, sklavoj de prefekto <span class="nomo" lang="la" title="Ne-Esperanta nomo. Lingvo: Latino">Pedanius</span> Secundus, tial, ke unu el ili mortigis tiun kruelulon en momento de malespero. <span class="nomo" lang="la" title="Ne-Esperanta nomo. Lingvo: Latino">Petronius</span> verdire laŭte ripetadis, ke tio estis al li indiferenta, kaj ke li pledis antaŭ la cezaro nur private, kiel <em><span class="fremda" lang="la" title="Ne-Esperanta teksto. Lingvo: Latino">arbiter elegantiarum</span></em>, kies estetikajn sentojn indignis tiu barbara buĉo, inda je iaj scitoj, ne je romanoj. Malgraŭ tio la popolo, kiu indigniĝis pro la buĉo, amis de tiu tempo <span class="nomo" lang="la" title="Ne-Esperanta nomo. Lingvo: Latino">Petronius</span>on.</p>

 <p id="cf143">Sed li ne atentis ĉi tion. Li memoris, ke tiu ĉi popolo amis ankaŭ <span class="nomo" lang="la" title="Ne-Esperanta nomo. Lingvo: Latino">Britannicus</span>on, kiun <span class="nomo" lang="la" title="Ne-Esperanta nomo. Lingvo: Latino">Nero</span> venenigis, kaj <span class="nomo" lang="la" title="Ne-Esperanta nomo. Lingvo: Latino">Agrippina</span>n, kiun li ordonis murdi, kaj <span class="nomo" lang="la" title="Ne-Esperanta nomo. Lingvo: Latino">Octavia</span>n, kiun oni sufokis sur Pandataria, antaŭe malferminte ŝiajn vejnojn en varmega vaporo, kaj <span class="nomo" lang="la" title="Ne-Esperanta nomo. Lingvo: Latino">Rubelius</span>on <span class="nomo" lang="la" title="Ne-Esperanta nomo. Lingvo: Latino">Plautus</span>on, kiu estis ekzilita, kaj <span class="nomo" lang="la" title="Ne-Esperanta nomo. Lingvo: Latino">Threseas</span>on, al kiu ĉiu morgaŭo povis alporti mortverdikton. La amon de la popolo oni povis pli ĝuste konsideri malbona aŭguro, kaj la skeptika <span class="nomo" lang="la" title="Ne-Esperanta nomo. Lingvo: Latino">Petronius</span> estis samtempe superstiĉa. La amason li malestimis duoble: kiel aristokrato kaj kiel estetikulo. Homoj, odorantaj rostitan fabon, kiun ili portis ĉebruste, kaj krom tio senĉese raŭkaj kaj ŝvitantaj de morao-ludado ĉe stratanguloj kaj peristiloj, ne indis, antaŭ liaj okuloj, la nomon de homoj.</p>

 <p id="cf144">Respondante do nek aplaŭdojn nek kisojn, de tie kaj ie sendatajn al li per gestoj, li rakontis al <span class="nomo" lang="la" title="Ne-Esperanta nomo. Lingvo: Latino">Marcus</span> la aferon de <span class="nomo" lang="la" title="Ne-Esperanta nomo. Lingvo: Latino">Pedanius</span>, mokante ĉe tio la ŝanĝemon de la strata aĉularo, kiu, tagon post la danĝera ekscito, aplaŭdis Neron, traveturantan al la templo de Jovo Statoro. Sed antaŭ la librovendejo de <span class="nomo" lang="la" title="Ne-Esperanta nomo. Lingvo: Latino">Avirunus</span> li ordonis halti, kaj, elirinte, aĉetis multornaman manuskripton, kiun li transdonis al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf145">— Jen donaco por vi — li diris.</p>

 <p id="cf146">— Dankon! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. Poste, rigardante la titolon, li demandis:</p>

 <p id="cf147">— <em><span class="fremda" lang="la" title="Ne-Esperanta teksto. Lingvo: Latino">Satyricon</span></em>? Io nova. Kiu ĝin verkis?</p>

 <p id="cf148">— Mi. Sed mi ne volas imiti <span class="nomo" lang="la" title="Ne-Esperanta nomo. Lingvo: Latino">Ruffinus</span>on, kies historion mi intencis al vi rakonti, nek <span class="nomo" lang="la" title="Ne-Esperanta nomo. Lingvo: Latino">Fabricius</span>on <span class="nomo" lang="la" title="Ne-Esperanta nomo. Lingvo: Latino">Vejento</span>n: tial neniu ĝin scias, kaj vi al neniu diru.</p>

 <p id="cf149">— Vi ja diris, ke vi ne verkas versaĵojn — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — kaj ĉi tie mi vidas prozon, dense interplektitan kun ili.</p>

 <p id="cf150">— Kiam vi legos, atentu speciale la festenon ĉe Trimalchio. Koncerne versaĵojn — ili naŭzas min, de kiam <span class="nomo" lang="la" title="Ne-Esperanta nomo. Lingvo: Latino">Nero</span> verkas eposon. Vidu, <span class="nomo" lang="la" title="Ne-Esperanta nomo. Lingvo: Latino">Vitelius</span>, volante senpezigi la stomaken, uzas eburan bastoneton, kiun li enŝovas en la gorĝon; aliaj helpas sin per fenikopteraj plumoj, trempitaj en olivoleo aŭ timiana dekoktaĵo — kaj mi legas poeziaĵojn de <span class="nomo" lang="la" title="Ne-Esperanta nomo. Lingvo: Latino">Nero</span> — kaj la efiko estas tuja. Mi povas ilin poste laŭdi, se ne kun pura konscienco, almenaŭ kun pura stomako.</p>

 <p id="cf151">Tion ĉi dirinte, li haltigis la portilon antaŭ la vendejo de la juvelisto Idomen, kaj, priparolinte kun li la aferon de la gemoj, ordonis porti la portilon rekte al la dome de <span class="nomo" lang="la" title="Ne-Esperanta nomo. Lingvo: Latino">Aulus</span>.</p>

 <p id="cf152">— Envoje mi rakontos al vi, por elmontri, kion signifas la aŭtora ambicio, la historion de <span class="nomo" lang="la" title="Ne-Esperanta nomo. Lingvo: Latino">Ruffinus</span>.</p>

 <p id="cf153">Sed antaŭ ol li ĝin komencis, ili eniris sur <span class="nomo" lang="la" title="Ne-Esperanta nomo. Lingvo: Latino">Vicus Patricius</span> kaj baldaŭ troviĝis antaŭ la hejmo de <span class="nomo" lang="la" title="Ne-Esperanta nomo. Lingvo: Latino">Aulus</span>. Juna kaj fortstatura <em><span class="fremda" lang="la" title="Ne-Esperanta teksto. Lingvo: Latino">ianitor</span></em> malfermis al ili la pordon, kondukantan al <em><span class="fremda" lang="la" title="Ne-Esperanta teksto. Lingvo: Latino">ostium</span></em>, super kiu pigo, fermita en kaĝo, krie salutis ilin per la vorto <em><span class="fremda" lang="la" title="Ne-Esperanta teksto. Lingvo: Latino">salve</span></em>!</p>

 <p id="cf154">Trapasante el la dua vestiblo, nomata <em><span class="fremda" lang="la" title="Ne-Esperanta teksto. Lingvo: Latino">ostium</span></em>, en la ĝustan <em><span class="fremda" lang="la" title="Ne-Esperanta teksto. Lingvo: Latino">atrium</span></em>, <span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf155">— Ĉu vi rimarkis, ke la pordisto ĉi tie estas sen katenoj?</p>

 <p id="cf156">— Ĝi estas stranga domo — respondis duonvoĉe <span class="nomo" lang="la" title="Ne-Esperanta nomo. Lingvo: Latino">Petronius</span>. Vi scias verŝajne, ke oni suspektis <span class="nomo" lang="la" title="Ne-Esperanta nomo. Lingvo: Latino">Pomponia</span>n <span class="nomo" lang="la" title="Ne-Esperanta nomo. Lingvo: Latino">Graecina</span>n pri konfesado de orienta superstiĉo, kiu konsistas en adorado de iu Chrestos. Ŝajnas, ke ĉi tiun servon faris al ŝi <span class="nomo" lang="la" title="Ne-Esperanta nomo. Lingvo: Latino">Crispinilla</span>, kiu ne povas pardoni al <span class="nomo" lang="la" title="Ne-Esperanta nomo. Lingvo: Latino">Pomponia</span>, ke unu edzo sufiĉis al ŝi por la tuta vivo. — <em><span class="fremda" lang="la" title="Ne-Esperanta teksto. Lingvo: Latino">Univira</span></em>!... Eĉ plado da agarikoj el Noriko ne estas hodiaŭ tia maloftaĵo en Romo. Ŝi estis juĝata de hejma tribunalo.</p>

 <p id="cf157">— Vi pravas, ke ĝi estas stranga domo. Mi rakontos al vi poste, kion mi ĉi tie aŭdis kaj vidis.</p>

 <p id="cf158">Dume ili troviĝis en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>. Estranta ĝin sklavo, <em><span class="fremda" lang="la" title="Ne-Esperanta teksto. Lingvo: Latino">atriensis</span></em>, sendis alian, nomatan <em><span class="fremda" lang="la" title="Ne-Esperanta teksto. Lingvo: Latino">nomenclator</span></em>, por anonci la alvenon de la gastoj, kaj samtempe servistoj alŝovis al ili seĝojn kaj piedbenketojn. <span class="nomo" lang="la" title="Ne-Esperanta nomo. Lingvo: Latino">Petronius</span>, kiu, imagante, ke en ĉi tiu severa domo regas ĉiama malgajeco, neniam estis ĉi tie, rigardis ĉirkaŭen kun certa miro kaj kvazaŭ kun seniluziiĝo, ĉar la <em><span class="fremda" lang="la" title="Ne-Esperanta teksto. Lingvo: Latino">atrium</span></em> impresis pli ĝuste gaje. De supre, tra granda malfermaĵo, enfaladis kolono da hela lumo, splitanta sin en mil fajrerojn sur fontano. Kvadrata lageto kun fontano en la mezo, nomata <em><span class="fremda" lang="la" title="Ne-Esperanta teksto. Lingvo: Latino">impluvium</span></em>, destinita por akceptadi pluvon, enfalantan dum malbela vetero, estis ĉirkaŭita per anemonoj kaj lilioj. Speciale liliojn oni videble amis en tiu ĉi domo, ĉar ili estis ĉi tie grandare, blankaj, kaj ruĝaj, kaj fine safirbluaj iridoj, kies delikataj petaloj estis kvazaŭ arĝentitaj de akva polvo. Meze de malsekaj muskoj, inter kiuj estis kaŝitaj florpotoj kun lilioj, kaj meze de folioj vidiĝis bronzaj statuetoj, prezentantaj infanojn kaj akvajn birdojn. En unu angulo cervino, ankaŭ fandita el bronzo, klinadis sian verdrustiĝintan pro malsekeco kapon al la akvo, kvazaŭ volante trinki. La planko de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> estis el mozaiko; la muroj, parte inkrustitaj per ruĝa marmoro, parte pentrornamitaj per arboj, fiŝoj, birdoj kaj grifoj, logis la okulojn per riĉeco de la koloroj. La pordokadroj al flankaj ĉambroj estis ornamitaj per testuda ŝelo aŭ eĉ eburo; ĉe la muroj inter la pordoj staris statuoj de la antaŭuloj de <span class="nomo" lang="la" title="Ne-Esperanta nomo. Lingvo: Latino">Aulus</span>. Ĉie oni vidis trankvilan bonstaton, malproksiman de lukso, sed noblan kaj memrespektan.</p>

 <p id="cf159"><span class="nomo" lang="la" title="Ne-Esperanta nomo. Lingvo: Latino">Petronius</span>, kiu loĝis senkompare pli riĉe kaj elegante, povis tamen trovi ĉi tie nek unu objekton, kiu ofendus lian guston — kaj ĝuste li turnis sin kun ĉi tiu rimarko al <span class="nomo" lang="la" title="Ne-Esperanta nomo. Lingvo: Latino">Vinicius</span>, kiam subite sklavo <em><span class="fremda" lang="la" title="Ne-Esperanta teksto. Lingvo: Latino">velarius</span></em> flankentiris la kurtenon, apartigantan la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kaj en la fundo de la domo montriĝis rapide alvenanta <span class="nomo" lang="la" title="Ne-Esperanta nomo. Lingvo: Latino">Aulus Plautius</span>.</p>

 <p id="cf160">Li estis homo, proksimiĝanta al la vesperaj tagoj de la vivo, kun kapo, kovrita de blanka prujno, sed vigla, kun vizaĝo energia, iom tro mallonga sed ankaŭ iom simila al kapo de aglo. Tiufoje bildis sin sur ĝi ioma miro kaj eĉ maltrankvilo kaŭze de la neatendita alveno de la amiko, kunulo kaj konfidato de <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf161">Sed <span class="nomo" lang="la" title="Ne-Esperanta nomo. Lingvo: Latino">Petronius</span> estis tro lerta mondano kaj tro penetrema homo, por tion ĉi ne rimarki, do post la unuaj salutoj li deklaris kun la tuta elokventeco kaj flueco, kiun li sciis elmontri, ke li venas danki por la zorgado, kiun en ĉi tiu domo ricevis la filo de lia fratino, kaj ke sole dankemo estas la kaŭzo de lia vizito, al kiu cetere kuraĝigis lin la malnova konateco kun <span class="nomo" lang="la" title="Ne-Esperanta nomo. Lingvo: Latino">Aulus</span>.</p>

 <p id="cf162"><span class="nomo" lang="la" title="Ne-Esperanta nomo. Lingvo: Latino">Aulus</span> siaflanke certigis lin, ke li estas bonvena gasto, kaj koncerne dankemon, li diris, ke li mem sentas sin lia ŝuldanto, kvankam <span class="nomo" lang="la" title="Ne-Esperanta nomo. Lingvo: Latino">Petronius</span> certe ne divenas la kaŭzon.</p>

 <p id="cf163">Efektive <span class="nomo" lang="la" title="Ne-Esperanta nomo. Lingvo: Latino">Petronius</span> tute ĝin ne divenis. Vane, levinte supren siajn nuksokolorajn okulojn, li streĉis la menson, por rememori plej etan servon, faritan al <span class="nomo" lang="la" title="Ne-Esperanta nomo. Lingvo: Latino">Aulus</span> aŭ al iu alia. Li rememoris neniun, krom eble ĉi tiu, kiun li intencis fari al <span class="nomo" lang="la" title="Ne-Esperanta nomo. Lingvo: Latino">Vinicius</span>. Pretervole povis verdire okazi io simila, sed nur pretervole.</p>

 <p id="cf164">— Mi amas kaj tre ŝatas <span class="nomo" lang="la" title="Ne-Esperanta nomo. Lingvo: Latino">Vespasian</span>on — respondis <span class="nomo" lang="la" title="Ne-Esperanta nomo. Lingvo: Latino">Aulus</span> — al kiu vi savis la vivon, kiam foje trafis lin la malfeliĉo endormiĝi dum aŭskultado de versaĵoj de la cezaro.</p>

 <p id="cf165">— Trafis lin feliĉo — rediris <span class="nomo" lang="la" title="Ne-Esperanta nomo. Lingvo: Latino">Petronius</span> — ĉar li ne aŭdis ilin, sed mi ne neas, ke ĝi povis finiĝi malfeliĉe. La Kuprobarba nepre volis sendi al li centuriestron kun amika komisio, ke li malfermu al si la vejnojn.</p>

 <p id="cf166">— Kaj vi, <span class="nomo" lang="la" title="Ne-Esperanta nomo. Lingvo: Latino">Petronius</span>, ridis lin.</p>

 <p id="cf167">— Jes, aŭ kontraŭe: mi diris al li, ke se Orfeo sciis dormigadi per kanto sovaĝajn bestojn, lia triumfo estas egala, se li sukcesis endormigi <span class="nomo" lang="la" title="Ne-Esperanta nomo. Lingvo: Latino">Vespasian</span>on. <span class="nomo" lang="la" title="Ne-Esperanta nomo. Lingvo: Latino">Ahenobarbus</span>on oni povas mallaŭdi, sed kondiĉe, ke malgranda mallaŭdo entenu grandegan flaton. Nia moŝta aŭgustino, <span class="nomo" lang="la" title="Ne-Esperanta nomo. Lingvo: Latino">Poppaea</span>, komprenas ĉi tion tre bone.</p>

 <p id="cf168">— Bedaŭrinde, tia estas nia tempo — respondis <span class="nomo" lang="la" title="Ne-Esperanta nomo. Lingvo: Latino">Aulus</span>. Mankas al mi du antaŭaj dentoj, kiujn forrompis al mi ŝtono, ĵetita per mano de brito, kaj tamen la plej feliĉajn tagojn do mia vivo mi pasigis en Britujo.</p>

 <p id="cf169">— Feliĉajn, ĉar venkajn — alĵetis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf170">Sed <span class="nomo" lang="la" title="Ne-Esperanta nomo. Lingvo: Latino">Petronius</span>, ektiminte, ke la maljuna komandanto komencos paroli pri siaj iamaj militoj, ŝanĝis la temon de la konversacio. Jen en la ĉirkaŭaĵoj de Prenesto kamparanoj trovis mortan lupidon kun du kapoj, kaj dum la antaŭhieraŭa fulmotondro tondro derompis angulaĵon de la templo de Luno, kio, konsiderante la malfruan aŭtunon, estis senekzempla okazo. Unu homo, Cotta, kiu ĉi tion rakontis al li, aldonis ankaŭ, ke la pastroj de tiu templo antaŭdiras pro tie falon de grandega domo, kiun eviti oni povus nur per prezo de eksterordinaraj oferoj.</p>

 <p id="cf171"><span class="nomo" lang="la" title="Ne-Esperanta nomo. Lingvo: Latino">Aulus</span>, aŭskultinte la rakonton, esprimis la opinion, ke tiajn signojn oni tamen ne devas bagateligi. Ke la dioj povas esti koleraj pro la superplena nombro da krimoj, en ĉi tio estas nenio stranga — kaj ĉi-okaze propetaj oferoj estas sendube farindaj.</p>

 <p id="cf172">Al ĉi tio <span class="nomo" lang="la" title="Ne-Esperanta nomo. Lingvo: Latino">Petronius</span> diris:</p>

 <p id="cf173">— Via domo, <span class="nomo" lang="la" title="Ne-Esperanta nomo. Lingvo: Latino">Plautius</span>, ne estas grandega, kvankam loĝas en ĝi grandega homo; la mia estas verdire tro granda por tia senvalora posedanto, sed ankaŭ malgranda. Sed se temas pri ruino de iu domo, tiel granda ekzemple, kiel <em><span class="fremda" lang="la" title="Ne-Esperanta teksto. Lingvo: Latino">domus transitoria</span></em>, ĉu valoras fari oferdonojn, por kontraŭagi tiun ruinon?</p>

 <p id="cf174"><span class="nomo" lang="la" title="Ne-Esperanta nomo. Lingvo: Latino">Plautius</span> ne respondis ĉi tiun demandon, kaj lia singardemo iomete eĉ ofendis <span class="nomo" lang="la" title="Ne-Esperanta nomo. Lingvo: Latino">Petronius</span>on, ĉar, malgraŭ la tuta manko de sento pri la diferenco inter bono kaj malbono, li neniam estis denuncanto, kaj oni povis paroli kun li tute sendanĝere. Li sekve denove ŝanĝis la temon kaj komencis laŭdi la loĝejon de <span class="nomo" lang="la" title="Ne-Esperanta nomo. Lingvo: Latino">Plautius</span> kaj la bonan guston, regantan en la domo.</p>

 <p id="cf175">— Ĝi estas malnova hejmo — diris <span class="nomo" lang="la" title="Ne-Esperanta nomo. Lingvo: Latino">Aulus</span> — en kiu mi ŝanĝis nenion, de kiam mi ĝin heredis.</p>

 <p id="cf176">Kiam oni flankentiris la kurtenon, dividantan la <em><span class="fremda" lang="la" title="Ne-Esperanta teksto. Lingvo: Latino">atrium</span></em> de la <em><span class="fremda" lang="la" title="Ne-Esperanta teksto. Lingvo: Latino">tablinum</span></em>, la domo estis trae malfermita, tiel, ke tra la <em><span class="fremda" lang="la" title="Ne-Esperanta teksto. Lingvo: Latino">tablinum</span></em>, tra la sekvanta peristilo kaj travanta sin post ĝi halo, nomata <em><span class="fremda" lang="la" title="Ne-Esperanta teksto. Lingvo: Latino">oecus</span></em>, la rigardo atingis ĝis la ĝardeno, kiu vidiĝis de malproksime, kiel hela bildo, ĉirkaŭita per malhela kadro. Gajaj infanaj ridoj venadis de tie ĝis la <em><span class="fremda" lang="la" title="Ne-Esperanta teksto. Lingvo: Latino">atrium</span></em>.</p>

 <p id="cf177">— Ha, komandanto — diris <span class="nomo" lang="la" title="Ne-Esperanta nomo. Lingvo: Latino">Petronius</span> — lasu nin aŭskulti de proksime tiun sinceran ridon, kiu hodiaŭ estas tiel malofta.</p>

 <p id="cf178">— Volonte — diris <span class="nomo" lang="la" title="Ne-Esperanta nomo. Lingvo: Latino">Plautius</span>, leviĝante. — Tio estas mia malgranda <span class="nomo" lang="la" title="Ne-Esperanta nomo. Lingvo: Latino">Aulus</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span>, ludantaj pilkojn. Sed koncerne ridon, mi kredas, <span class="nomo" lang="la" title="Ne-Esperanta nomo. Lingvo: Latino">Petronius</span>, ke ĝi okupas vian tutan vivon.</p>

 <p id="cf179">— La vivo indas ridon, do mi ridas — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — sed ĉi tie la rido sonas alie.</p>

 <p id="cf180">— <span class="nomo" lang="la" title="Ne-Esperanta nomo. Lingvo: Latino">Petronius</span> — aldonis <span class="nomo" lang="la" title="Ne-Esperanta nomo. Lingvo: Latino">Vinicius</span> — ridas cetere ne dum tutaj tagoj, sed pli ĝuste dum tutaj noktoj.</p>

 <p id="cf181">Tiel interparolante, ili trairis laŭlonge la domon kaj troviĝis en la ĝardeno, kie <span class="nomo" lang="la" title="Ne-Esperanta nomo. Lingvo: Latino">Ligia</span> kaj la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> ludis pilkojn, kiujn sklavoj, nomataj <em><span class="fremda" lang="la" title="Ne-Esperanta teksto. Lingvo: Latino">sphaeristae</span></em>, destinitaj speciale por tiu ĉi ludo, kolektadis de la tero kaj transdonadis en iliajn manojn. <span class="nomo" lang="la" title="Ne-Esperanta nomo. Lingvo: Latino">Petronius</span> ĵetis mallongan, paseman rigardon al <span class="nomo" lang="la" title="Ne-Esperanta nomo. Lingvo: Latino">Ligia</span>. La malgranda <span class="nomo" lang="la" title="Ne-Esperanta nomo. Lingvo: Latino">Aulus</span>, ekvidinte <span class="nomo" lang="la" title="Ne-Esperanta nomo. Lingvo: Latino">Vinicius</span>on, alkuris por lin saluti, kaj tiu ĉi lasta, pasante, klinis la kapon antaŭ la belega knabino, kiu staris kun pilko en la mano, kun haroj parte disligitaj, iom senspira kaj ruĝiĝinta.</p>

 <p id="cf182">Sed en la ĝardena <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, ombrigita de hedero, vinberbranĉoj kaj lonicero, sidis <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, do ili iris ŝin saluti. <span class="nomo" lang="la" title="Ne-Esperanta nomo. Lingvo: Latino">Petronius</span>, kvankam li ne vizitadis la domon de <span class="nomo" lang="la" title="Ne-Esperanta nomo. Lingvo: Latino">Plautius</span> konis ŝin, ĉar li vidadis ŝin ĉe <span class="nomo" lang="la" title="Ne-Esperanta nomo. Lingvo: Latino">Antistia</span>, filino de <span class="nomo" lang="la" title="Ne-Esperanta nomo. Lingvo: Latino">Rubelius Plautus</span>, kaj ankaŭ ĉe <span class="nomo" lang="la" title="Ne-Esperanta nomo. Lingvo: Latino">Seneca</span> kaj <span class="nomo" lang="la" title="Ne-Esperanta nomo. Lingvo: Latino">Pollio</span>. Li ne povis forpeli de si certan miron, kiun inspiris al li ŝia vizaĝo malgaja, sed serena, la nobleco de ŝia sinteno, gestoj kaj vortoj. <span class="nomo" lang="la" title="Ne-Esperanta nomo. Lingvo: Latino">Pomponia</span> tiagrade konfuzis liajn ideojn pri la virinoj, ke tiu ĝisfunde malvirtema homo, memfida, kiel neniu alia en Romo, ne nur sentis al ŝi certan specon de estimo, sed eĉ parte perdadis sian memfidon. Kaj ankaŭ nun, dankante ŝin por la flegado de <span class="nomo" lang="la" title="Ne-Esperanta nomo. Lingvo: Latino">Vinicius</span>, li intermetadis, kvazaŭ pretervole, la vorton: <em><span class="fremda" lang="la" title="Ne-Esperanta teksto. Lingvo: Latino">domina</span></em>, kiu neniam venis en lian penson, kiam li parolis ekzemple kun <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span>, kun Scribonia, kun Valeria, Solina kaj aliaj grandmondaj virinoj. Salutinte ŝin kaj espriminte la dankojn, li tuj komencis plendi, ke oni vidas <span class="nomo" lang="la" title="Ne-Esperanta nomo. Lingvo: Latino">Pomponia</span>n tiel malofte, ke oni povas ŝin renkonti nek en la cirko, nek en la amfiteatro, al kio ŝi respondis trankvile, metinte la manon sur la manon de la edzo.</p>

 <p id="cf183">— Ni ambaŭ maljuniĝas kaj ŝatas ĉiam pli la hejman trankvilecon.</p>

 <p id="cf184"><span class="nomo" lang="la" title="Ne-Esperanta nomo. Lingvo: Latino">Petronius</span> volis nei, sed <span class="nomo" lang="la" title="Ne-Esperanta nomo. Lingvo: Latino">Aulus Plautius</span> aldonis per sia fajfa voĉo:</p>

 <p id="cf185">— Kaj ni sentas nin ĉiam pli fremdaj inter la homoj, kiuj eĉ niajn romajn diojn nomas per grekaj nomoj.</p>

 <p id="cf186">— La dioj de certa tempo iĝis nur retorikaj figuroj — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — kaj ĉar la retorikon instruis al ni grekoj, tial al mi mem estas pli facile diri ekzemple: Hero, ol Junono.</p>

 <p id="cf187">Dirinte ĉi tion, li turnis la okulojn al <span class="nomo" lang="la" title="Ne-Esperanta nomo. Lingvo: Latino">Pomponia</span>, kvazaŭ por esprimi, ke en ŝia ĉeesto li povis ekpensi pri neniu alia diino, kaj poste li komencis nei tion, kion ŝi diris pri la maljuneco. “La homoj envere rapide maljuniĝas, sed tiaj, kiuj vivas tute alian vivon, kaj krom tie ekzistas vizaĝoj, pri kiuj Saturno ŝajnas forgesi.” — <span class="nomo" lang="la" title="Ne-Esperanta nomo. Lingvo: Latino">Petronius</span> parolis ĉi tion eĉ kun certa sincereco, ĉar <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kvankam pasinta jam la tagmezon de la vivo, konservis neordinaran freŝecon de la haŭto, kaj ĉar ŝi havis malgrandan kapon kaj etan vizaĝon, ŝi faradis kelkfoje, malgraŭ la malhela vesto, malgraŭ la seriozeco kaj malgajeco, la impreson de tute juna virino.</p>

 <p id="cf188">Dume la malgranda <span class="nomo" lang="la" title="Ne-Esperanta nomo. Lingvo: Latino">Aulus</span>, kiu dum la restado de <span class="nomo" lang="la" title="Ne-Esperanta nomo. Lingvo: Latino">Vinicius</span> en la domo eksterordinare amikiĝis kun li, komencis, proksimaĝinte, inviti lin al pilkludo. Post la knabo en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> eniris <span class="nomo" lang="la" title="Ne-Esperanta nomo. Lingvo: Latino">Ligia</span>. Sub la kurteno de hederoj, kun lumetaj, tremantaj sur ŝia vizaĝo, ŝi ekŝajnis nun al <span class="nomo" lang="la" title="Ne-Esperanta nomo. Lingvo: Latino">Petronius</span> pli bela, ol ĉe la unua rigardo, kaj efektive simila al iu nimfo. Kaj ĉar li ĝis nun ne alparolis ŝin, tial, leviĝinte, li klinis antaŭ ŝi la kapon, kaj anstataŭ la ordinaraj salutesprimoj, komencis citi la vortojn, per kiuj Odiseo salutis Naŭzikaon:</p>

 <p id="cf189">— Ĉu diino vi estas, aŭ fraŭlin’ mortema?<br> Sed se vi apartenas al la teranaro,<br> Benita estas patro kaj patrino via,<br> Benitaj viaj fratoj. . . . . . . . . . . . . . . . . .</p>

 <p id="cf190">Eĉ al <span class="nomo" lang="la" title="Ne-Esperanta nomo. Lingvo: Latino">Pomponia</span> plaĉis la bonmaniera edukiteco de ĉi tiu mondano. Koncerne <span class="nomo" lang="la" title="Ne-Esperanta nomo. Lingvo: Latino">Ligia</span>n, ŝi aŭskultis konfuzite, kun flamantaj vangoj, ne kuraĝante levi la okulojn. Sed iom post iom en la anguletoj de ŝia buŝo komencis tremi petola rideto, kaj sur la vizaĝo vidiĝis batalo inter la knabina hontemo kaj la deziro respondi — kaj videble tiu ĉi deziro venkis, ĉar rigardinte subite <span class="nomo" lang="la" title="Ne-Esperanta nomo. Lingvo: Latino">Petronius</span>on, ŝi respondis al li per la vortoj de tiu sama Naŭzikao, citante ilin unuspire kaj iom kiel parkeran lecionon:</p>

 <p id="cf191">— Ne iu ajn vi estas — kaj havas vi saĝon!<br> . . . . . . . . . . . . . . . . . . . . . . . . . . . . . . . . .</p>

 <p id="cf192">Poste, turniĝinte surloke, ŝi forkuris, kiel forkuras timigita birdo.</p>

 <p id="cf193">Nun por <span class="nomo" lang="la" title="Ne-Esperanta nomo. Lingvo: Latino">Petronius</span> venis la vico miri — ĉar li ne esperis ekaŭdi la verson de Homero el la buŝo de la knabino, pri kies barbara deveno li estis informita de <span class="nomo" lang="la" title="Ne-Esperanta nomo. Lingvo: Latino">Vinicius</span>. Li do ĵetis demandan rigardon al <span class="nomo" lang="la" title="Ne-Esperanta nomo. Lingvo: Latino">Pomponia</span>, sed tiu ĉi ne povis al li respondi, ĉar ŝi rigardis tiumomente, ridetante, la fierecon, kiu bildiĝis sur la vizaĝo de la maljuna <span class="nomo" lang="la" title="Ne-Esperanta nomo. Lingvo: Latino">Aulus</span>.</p>

 <p id="cf194">Kaj <span class="nomo" lang="la" title="Ne-Esperanta nomo. Lingvo: Latino">Aulus</span> ne sciis kaŝi tiun ĉi fierecon. Unue, li amis <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel propran infanon, kaj due, malgraŭ siaj malnovromaj antaŭjuĝoj kiuj igis lin ĵeti tondrojn kontraŭ la greka lingvo kaj ĝia disvastiĝo, li opiniis ĝin la plejsupro de la mondana bonedukiteco. Mem li neniam povis ĝin bone ellerni, kion li kaŝe bedaŭris, do nun li estis kontenta, ke al tiu ĉi eleganta sinjoro kaj verkisto, kiu eble emus konsideri lian domon barbara, oni respondis en ĝi en la lingvo de Homero kaj per lia verso.</p>

 <p id="cf195">— Ni havas hejme pedagogon, grekon — li diris, turnante sin al <span class="nomo" lang="la" title="Ne-Esperanta nomo. Lingvo: Latino">Petronius</span> — kiu instruas nian filon, kaj in knabino ĉeestas la lecionojn. Ŝi estas ankoraŭ birdido, sed aminda birdido, al kiu ni ambaŭ alkutimiĝis.</p>

 <p id="cf196"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis nun tra la plektaĵoj de hedero kaj lonicero en la ĝardenon kaj la ludantan trion. <span class="nomo" lang="la" title="Ne-Esperanta nomo. Lingvo: Latino">Vinicius</span> formetis la togon, kaj nur en tuniko suprenĵetadis pilkon, kiun <span class="nomo" lang="la" title="Ne-Esperanta nomo. Lingvo: Latino">Ligia</span>, staranta kontraŭe kun levitaj brakoj, penis kapti. La knabino je la unua rigardo ne faris je <span class="nomo" lang="la" title="Ne-Esperanta nomo. Lingvo: Latino">Petronius</span> grandan impreson. Ŝi ŝajnis al li tro maldika. Sed de la momento, kiam li rigardis ŝin pli proksime en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, li ekpensis, ke tamen tiel povus aspekti Aŭroro — kaj, kiel spertulo, li ekkomprenis, ke estas en ŝi io eksterordinara. Ĉion li rimarkis kaj ĉion li taksis: la vizaĝon rozkoloran kaj klaran, kaj la freŝan buŝon, kvazaŭ pretan al kiso, kaj la okulojn, bluajn kiel mara lazuro, kaj la alabastran blankecon de la frunto, kaj la abundon de la malhelaj haroj, trabrilantaj sur bukloj la koloron de sukceno aŭ de korinta kupro — kaj la facilan kolon, kaj la “dian” deklivecon de la ŝultroj, kaj la tutan figuron flekseman, gracian, junan per la juneco de majo kaj de ĵus-ekflorintaj floroj. Vekiĝis en li artisto kaj adoranto de belo, kiu eksentis, ke sub statuo de tiu ĉi knabino oni povus subskribi: “printempo”. — Subite li rememoris pri <span class="nomo" lang="la" title="Ne-Esperanta nomo. Lingvo: Latino">Chrysothemis</span>, kaj eksentis fortan emon al rido. Ŝi ekŝajnis al li, kune kun sia ora pudro sur la haroj kaj nigrigitaj brovoj, senfine velkinta — io simila al flaviĝinta rozo, perdanta la petalojn. Kaj tamen tiun <span class="nomo" lang="la" title="Ne-Esperanta nomo. Lingvo: Latino">Chrysothemis</span>on enviis al li la tuta Romo. Poste li rememoris <span class="nomo" lang="la" title="Ne-Esperanta nomo. Lingvo: Latino">Poppaea</span>n — kaj tiu famega <span class="nomo" lang="la" title="Ne-Esperanta nomo. Lingvo: Latino">Poppaea</span> ankaŭ ekŝajnis al li vaksa, senanima masko. En ĉi tiu knabino kun tanagraj formoj estis ne nur printempo — estis ankaŭ la radia “<span class="nomo" lang="grc" title="Ne-Esperanta nomo. Lingvo: Antikva Greka">Psyche</span>”, kiu trabrilis ŝian rozkoloran korpon, kiel lumradio trabrilas lampon.</p>

 <p id="cf197">— <span class="nomo" lang="la" title="Ne-Esperanta nomo. Lingvo: Latino">Vinicius</span> estas prava — li ekpensis — kaj mia <span class="nomo" lang="la" title="Ne-Esperanta nomo. Lingvo: Latino">Chrysothemis</span> estas maljuna, maljuna... kiel Trojo.</p>

 <p id="cf198">Poste li turnis sin al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> — kaj, montrinte la ĝardenon, diris:</p>

 <p id="cf199">— Nun mi komprenas, <em><span class="fremda" lang="la" title="Ne-Esperanta teksto. Lingvo: Latino">domina</span></em>, ke havante ilin du, vi preferas la hejmon, ol festenojn sur Palatino kaj cirkon.</p>

 <p id="cf200">— Jes — ŝi respondis, turnante la okulojn al la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf201">Kaj la maljuna komandanto komencis rakonti la historion de la knabino kaj tion, kion li aŭdis antaŭ jaroj de <span class="nomo" lang="la" title="Ne-Esperanta nomo. Lingvo: Latino">Atelius</span> Hister pri la nacio de ligoj, sidanta en la ombroj de l’ nordo.</p>

 <p id="cf202">La gejunuloj dume ĉesis ludi pilkon kaj dum certa tempo promenis sur la ĝardena sablo, bildante sin sur la nigra fono de mirtoj kaj cipresoj, kiel tri blankaj statuoj. <span class="nomo" lang="la" title="Ne-Esperanta nomo. Lingvo: Latino">Ligia</span> tenis la manon de la malgranda <span class="nomo" lang="la" title="Ne-Esperanta nomo. Lingvo: Latino">Aulus</span>. Promeninte iom, ili sidiĝis sur benko apud “piscina”, okupanta la mezon de la ĝardeno. Sed post memento <span class="nomo" lang="la" title="Ne-Esperanta nomo. Lingvo: Latino">Aulus</span> eksaltis por peli fiŝojn en la travidebla akvo, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> daŭrigis la interparolon, komencitan dum la promeno.</p>

 <p id="cf203">— Jes — li parolis per malalta, vibranta voĉo. — Apenaŭ mi formetis la <em><span class="fremda" lang="la" title="Ne-Esperanta teksto. Lingvo: Latino">praetexta</span></em><a class="noto" title="Ligilo al “#noto-quo-vadis-8”" href="#noto-quo-vadis-8" id="quo-vadis-8">*</a>, oni sendis min en la aziajn legiojn. Mi ne ĝuis la ubron — ekkonis nek la vivon, nek amon. Mi scias parkere iom da Anakreonto kaj Horaco, sed mi ne scius, kiel <span class="nomo" lang="la" title="Ne-Esperanta nomo. Lingvo: Latino">Petronius</span>, paroli versojn tiam, kiam la saĝo mutiĝas pro admiro kaj siajn proprajn vortojn ne trovas. Estante knabo, mi vizitis la lernejon de <span class="nomo" lang="la" title="Ne-Esperanta nomo. Lingvo: Latino">Musonius</span>, kiu diradis al ni, ke la feliĉo konsistas en tio, ke ni volu tion, kion volas la dioj — kaj sekve ĝi dependas de nia volo. Mi tamen pensas, ke ekzistas feliĉo alia, kiu ne dependas de la volo, ĉar ĝin nur amo povas doni. — Dioj mem serĉas tiun feliĉon, do mi ankaŭ, ho <span class="nomo" lang="la" title="Ne-Esperanta nomo. Lingvo: Latino">Ligia</span>, mi, kiu ĝis nun ne ekkonis amon, serĉas, kiel ili, tiun, kiu volus doni al mi la feliĉon...</p>

 <div id="noto-quo-vadis-8" class="noto "> <a class="noto" href="#quo-vadis-8">*</a> Vesto, kiun portis infanoj ĝis 17 jaroj.</div>

 <p id="cf204">Li eksilentis — kaj dum certa tempo oni aŭdis nur facilan plaŭdadon de la akvo, en kiun la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> ĵetadis ŝtonetojn, pelante per ili fiŝojn. — Sed post momento <span class="nomo" lang="la" title="Ne-Esperanta nomo. Lingvo: Latino">Vinicius</span> ree ekparolis, per voĉo ankoraŭ pli mola kaj pli mallaŭta:</p>

 <p id="cf205">— Vi ja konas la filon de <span class="nomo" lang="la" title="Ne-Esperanta nomo. Lingvo: Latino">Vespasian</span>, <span class="nomo" lang="la" title="Ne-Esperanta nomo. Lingvo: Latino">Titus</span>on? Oni diras, ke, apenaŭ kreskinte super la knaban aĝon, li tiel ekamis <span class="nomo" lang="la" title="Ne-Esperanta nomo. Lingvo: Latino">Berenica</span>n, ke la sopiro preskaŭ elsuĉis el li la vivon... Mi ankaŭ scius tiel ekami, ho <span class="nomo" lang="la" title="Ne-Esperanta nomo. Lingvo: Latino">Ligia</span>! Riĉeco, gloro, potenco — vanta fumo! malgravaĵo! Homo riĉa trovos alian, pli riĉan, homon gloran alia supergloros, potenculon superos pli potenca... Sed ĉu la cezaro mem, ĉu iu el la dioj povas senti volupton pli grandan kaj esti pli feliĉa, ol simpla mortemulo, kiam ĉe lia brusto spiregas brusto kara, kiam li kisas la amatan buŝon... Do amo faras nin egalaj al dioj — ho <span class="nomo" lang="la" title="Ne-Esperanta nomo. Lingvo: Latino">Ligia</span>!</p>

 <p id="cf206">Kaj ŝi aŭskultis en maltrankvilo, en miro, kaj samtempe tiel, kvazaŭ ŝi aŭskultus sonon de greka fluto aŭ citro. Ŝajnis al ŝi momente, ke <span class="nomo" lang="la" title="Ne-Esperanta nomo. Lingvo: Latino">Vinicius</span> kantas ian strangan kanton, kiu verŝas sin en ŝiajn orelojn, ekscitas ŝian sangon, kaj kune estigas en la koro svenecon, timon kaj ian nekompreneblan ĝojon... Ŝajnis al ŝi ankaŭ, ke li parolas ion tian, kio jam estis en ŝi antaŭe, sed kion ŝi ne sciis al si konsciigi. Ŝi sentis, ke li vekas en ŝi ion, kio dormis ĝis nun, kaj ke en tiu ĉi momento la nebula sonĝo ŝanĝas sin en formon ĉiam pli klaran, pli plaĉan kaj pli belan.</p>

 <p id="cf207">Dume la suno jam estis delonge ruliĝinta trans Tibron kaj staris malalte super la Janikula montaĵo. Sur la senmovajn cipresojn falis ruĝa lumo — kaj la tuta aero estis de ĝi traigita. <span class="nomo" lang="la" title="Ne-Esperanta nomo. Lingvo: Latino">Ligia</span> levis al <span class="nomo" lang="la" title="Ne-Esperanta nomo. Lingvo: Latino">Vinicius</span> siajn bluajn okulojn, kvazaŭ vekitajn el dormo, kaj subite en la vesperaj rebriloj li, klinita super ŝi kun peto, tremanta en la okuloj, ekŝajnis al ŝi pli bela ol ĉiuj homoj kaj ĉiuj grekaj kaj romaj dioj, kies statuojn ŝi vidadis sur la frontonoj de temploj. Kaj li ĉirkaŭfingris facile ŝian manon super la artiko kaj demandis:</p>

 <p id="cf208">— Ĉu vi ne divenas, <span class="nomo" lang="la" title="Ne-Esperanta nomo. Lingvo: Latino">Ligia</span>, kial mi diras al vi ĉi tion?</p>

 <p id="cf209">— Ne! — ŝi reflustris tiel mallaŭte, ke <span class="nomo" lang="la" title="Ne-Esperanta nomo. Lingvo: Latino">Vinicius</span> apenaŭ ekaŭdis.</p>

 <p id="cf210">Sed li ne ekkredis al ŝi, kaj altirante ĉiam pli forte ŝian manon, li alpremus ŝin al la koro, batanta, kiel martelo, pro la pasio, ekscitita de la belega knabino, kaj li turnus rekte al ŝi brulajn vortojn, se sur la vojeto, ĉirkaŭita per mirtaj kadroj, ne montriĝus la maljuna <span class="nomo" lang="la" title="Ne-Esperanta nomo. Lingvo: Latino">Aulus</span>, kiu diris, alproksimiĝinte:</p>

 <p id="cf211">— La suno subiras; gardu vin kontraŭ la vespera malvarmo kaj ne ŝercu je Libitino...</p>

 <p id="cf212">— Ne — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — mi ne surmetis ĝis nun la togon, kaj ne sentas malvarmon.</p>

 <p id="cf213">— Kaj jam apenaŭ duono de la sundisko vidiĝas el trans la montaĵoj — rediris la maljuna militisto. — Glorata estu la dolĉa klimato de Sicilio, kie vespere popolo kunvenas sur placoj, por per ĥorkantoj adiaŭi la subirantan Febon.</p>

 <p id="cf214">Kaj forgesinte, ke antaŭ memento li mem avertis kontraŭ Libitino, li komencis rakonti pri Sicilio, kie li havis posedaĵojn kaj grandan terkulturan bienon, la objekton de sia amo. Li menciis ankaŭ, ke jam kelkfoje venis al li la ideo translokiĝi en Sicilion kaj tie trankvile pasigi la reston de la vivo. La vintraj prujnoj estas jam sufiĉaj al tiu, kies kapon la vintroj blankigis. Ne falas ankoraŭ folioj de arboj kaj super la urbo la ĉielo favore ridetas, sed kiam flaviĝos vino, kiam neĝo surŝutos la Albanajn montojn kaj la dioj sendos tremigan venton en Kampanion, tiam — kiu scias? — eble li translokiĝos kun la tuta domo en sian trankvilan, kamparan restejon.</p>

 <p id="cf215">— Ĉu vi deziras forlasi Romon, <span class="nomo" lang="la" title="Ne-Esperanta nomo. Lingvo: Latino">Plautius</span>? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span> kun subita maltrankvilo.</p>

 <p id="cf216">— Jam delonge mi ĝin deziras — respondis <span class="nomo" lang="la" title="Ne-Esperanta nomo. Lingvo: Latino">Aulus</span> — ĉar tie estas pli trankvile kaj pli sendanĝere.</p>

 <p id="cf217">Kaj denove li komencis glori siajn fruktoĝardenojn, brutarojn, domon, kaŝitan en verdaĵoj, kaj montetojn, kovritajn do timiano kaj kampaj floroj, inter kiuj zumas aroj da abeloj. Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ne atentis tiun idilian tonon — kaj, pensante nur pri tio, ke li povas perdi <span class="nomo" lang="la" title="Ne-Esperanta nomo. Lingvo: Latino">Ligia</span>n, li rigardis al <span class="nomo" lang="la" title="Ne-Esperanta nomo. Lingvo: Latino">Petronius</span>, kvazaŭ de li sola li esperus savon.</p>

 <p id="cf218">Dume <span class="nomo" lang="la" title="Ne-Esperanta nomo. Lingvo: Latino">Petronius</span>, sidante apud <span class="nomo" lang="la" title="Ne-Esperanta nomo. Lingvo: Latino">Pomponia</span>, ĝuis la vidaĵon, kiun prezentis la subiranta suno, la ĝardeno kaj la homoj, starantaj ĉe la lageto. Iliaj blankaj vestoj sur la malhela fono de l’ mirtoj brilis orkolore en la vesperaj lumoj. Sur la ĉielo la vesperruĝo komencis koloriĝi purpure kaj viole kaj nuanci, kiel opalo. La firmamento iĝis violeta. La nigraj siluetoj de la cipresoj fariĝis ankoraŭ pli klaraj, ol dum la taga lumo, kaj en la homoj, en la arboj, kaj en la tuta ĝardeno ekregis vespera trankvilo.</p>

 <p id="cf219"><span class="nomo" lang="la" title="Ne-Esperanta nomo. Lingvo: Latino">Petronius</span>on frapis tiu trankvilo, kaj precipe frapis lin la trankvilo en la homoj. En la vizaĝoj de <span class="nomo" lang="la" title="Ne-Esperanta nomo. Lingvo: Latino">Pomponia</span>, de La maljuna <span class="nomo" lang="la" title="Ne-Esperanta nomo. Lingvo: Latino">Aulus</span>, de ilia filo kaj de <span class="nomo" lang="la" title="Ne-Esperanta nomo. Lingvo: Latino">Ligia</span> estis io, kion li ne vidadis en tiuj vizaĝoj, kiuj lin ĉirkaŭis ĉiutage, aŭ pli ĝuste ĉiunokte; estis en ili ia lumo, ia animpaco kaj ia sereneco, fluanta el tiu vivo, kiun ĉiuj vivis ĉi tie. Kaj kun certa miro li ekpensis, ke povis tamen ekzisti belo kaj dolĉeco, kiun li, eterne postkuranta belon kaj dolĉecon, neniam konis. Kaj li ne sciis kaŝi en si ĉi tiun senton, sed turninte sin al <span class="nomo" lang="la" title="Ne-Esperanta nomo. Lingvo: Latino">Pomponia</span>, diris:</p>

 <p id="cf220">— Mi konsideras en mi, kiel diferencas via mondo de tiu mondo, kiun regas <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf221">Kaj ŝi levis sian malgrandan vizaĝon al la vespera ĉielruĝo kaj respondis kun simpleco:</p>

 <p id="cf222">— La mondon regas ne <span class="nomo" lang="la" title="Ne-Esperanta nomo. Lingvo: Latino">Nero</span> — sed Dio.</p>

 <p id="cf223">Sekvis momento de silento. Proksime de la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> aŭdiĝis paŝoj de la maljuna komandanto, de <span class="nomo" lang="la" title="Ne-Esperanta nomo. Lingvo: Latino">Vinicius</span>, <span class="nomo" lang="la" title="Ne-Esperanta nomo. Lingvo: Latino">Ligia</span> kaj la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> — sed antaŭ ol ili alvenis, <span class="nomo" lang="la" title="Ne-Esperanta nomo. Lingvo: Latino">Petronius</span> demandis ankoraŭ:</p>

 <p id="cf224">— Do vi kredas je la dioj, <span class="nomo" lang="la" title="Ne-Esperanta nomo. Lingvo: Latino">Pomponia</span>?</p>

 <p id="cf225">— Mi kredas je Dio, kiu estas unu, justa kaj ĉiopova — respondis la edzino de <span class="nomo" lang="la" title="Ne-Esperanta nomo. Lingvo: Latino">Aulus Plautius</span>.</p>

 </div>

 <div class="chapitro" id="quovadis3"> <h3 id="cf226">ĈAPITRO <span class="num" title="">III</span> </h3> <p id="cf227">Ŝi kredas je Dio, kiu estas unu, ĉiopova kaj justa — ripetis <span class="nomo" lang="la" title="Ne-Esperanta nomo. Lingvo: Latino">Petronius</span> en la momento, kiam li denove troviĝis en la portilo sole kun <span class="nomo" lang="la" title="Ne-Esperanta nomo. Lingvo: Latino">Vinicius</span>. — Se ŝia Dio estas ĉiopova, tiam Li regas la vivon kaj morton; kaj se Li estas justa, Li juste sendas la morton. Kial do <span class="nomo" lang="la" title="Ne-Esperanta nomo. Lingvo: Latino">Pomponia</span> funebras <span class="nomo" lang="la" title="Ne-Esperanta nomo. Lingvo: Latino">Julia</span>n? Bedaŭrante <span class="nomo" lang="la" title="Ne-Esperanta nomo. Lingvo: Latino">Julia</span>n, ŝi riproĉas al sia Dio. Mi devas ripeti ĉi tiun rezonadon al nia kupro- barba simio, ĉar mi trovas, ke en la dialektiko mi egalas Sokraton. Koncerne la virinojn, mi konsentas, ke ĉiu el ili havas du aŭ tri animojn, sed neniu havas prudentan animon. <span class="nomo" lang="la" title="Ne-Esperanta nomo. Lingvo: Latino">Pomponia</span> meditu kun <span class="nomo" lang="la" title="Ne-Esperanta nomo. Lingvo: Latino">Seneca</span> aŭ kun <span class="nomo" lang="la" title="Ne-Esperanta nomo. Lingvo: Latino">Cornutus</span> pri tio, kio estas ilia granda Logos... Kune ili elaperigadu la ombrojn de Ksenofano, Parmenido, Zenono kaj Platono, kiuj enuas tie en la kimeriaj landoj, kiel fringeloj en kaĝo... Mi volis paroli kun ŝi kaj <span class="nomo" lang="la" title="Ne-Esperanta nomo. Lingvo: Latino">Plautius</span> pri io alia. Je la sankta ventro de l’ egipta Izido! Se mi dirus al ili tute simple, por kio ni venis, mi supozas, ke ilia virto eksonorus, kiel kupra ŝildo, frapita per bastono. Kaj mi ne kuraĝis! Kredu al mi, <span class="nomo" lang="la" title="Ne-Esperanta nomo. Lingvo: Latino">Vinicius</span>, mi ne kuraĝis! Pavoj estas tre belaj birdoj, sed krias tro laŭte. Mi tamen devas aprobi vian elekton. Vera “rozfingra Aŭroro”! Kaj ĉu vi scias, kion krome ŝi pensigis al mi? — Printempon! — ne la nian, en Italujo, kie apenaŭ kelkloke pomarbo kovras sin per floroj, kaj olivarboj grizas, kiel ili grizis — sed tian printempon, kian mi vidis iam en Greklando, junan, freŝan, hele-vedan... Je tiu blanka Seleno — mi ne miras vin, <span class="nomo" lang="la" title="Ne-Esperanta nomo. Lingvo: Latino">Marcus</span>, sciu tamen, ke vi amas Dianon, kaj ke <span class="nomo" lang="la" title="Ne-Esperanta nomo. Lingvo: Latino">Aulus</span> kaj <span class="nomo" lang="la" title="Ne-Esperanta nomo. Lingvo: Latino">Pomponia</span> estus pretaj vin disŝiri, kiel iam la hundoj disŝiris Akteonon.</p>

 <p id="cf228"><span class="nomo" lang="la" title="Ne-Esperanta nomo. Lingvo: Latino">Vinicius</span>, ne levante la kapon, silentis dum momento, kaj poste komencis paroli per voĉo, interrompata de pasio:</p>

 <p id="cf229">— Mi avidis ŝin antaŭe, sed nun mi avidas ŝin pli multe. Kiam mi ĉirkaŭprenis ŝian manon, fajro min ekblovis... Mi devas ŝin havi. Se mi estus Zeŭso, mi ĉirkaŭprenus ŝin per nubo, kiel li ĉirkaŭprenis Ionon, mi falus sur ŝin per pluvgutoj, kiel li falis sur Danaon. Mi volus kisi ŝian buŝon ĝis doloro! Mi volus aŭdi ŝian krion en miaj brakoj. Mi volus mortigi <span class="nomo" lang="la" title="Ne-Esperanta nomo. Lingvo: Latino">Aulus</span>on kaj <span class="nomo" lang="la" title="Ne-Esperanta nomo. Lingvo: Latino">Pomponia</span>n, kaj ŝin forkapti kaj porti en la brakoj en mian domon. Mi ne dormos hodiaŭ. Mi ordonos skurĝi iun sklavon kaj aŭskultos liajn ĝemojn.</p>

 <p id="cf230">— Trankviliĝu — diris <span class="nomo" lang="la" title="Ne-Esperanta nomo. Lingvo: Latino">Petronius</span> — viaj deziroj indas ĉarpentiston el <span class="nomo" lang="la" title="Ne-Esperanta nomo. Lingvo: Latino">Suburra</span>.</p>

 <p id="cf231">— Estas al mi egale. Mi devas ŝin havi. Mi petis vin pri konsilo, sed se vi ĝin ne trovas, mi mem ĝin trovos... <span class="nomo" lang="la" title="Ne-Esperanta nomo. Lingvo: Latino">Aulus</span> konsideras <span class="nomo" lang="la" title="Ne-Esperanta nomo. Lingvo: Latino">Ligia</span>n kiel filinon, kial do mi rigardu ŝin kiel sklavinon? Do, se ne ekzistas alia rimedo, ŝi ĉirkaŭŝpinu la pordon de mia domo, ŝmiru ĝin per lupa grasaĵo, kaj eksidu, kiel mia edzino, ĉe mia hejmfajro.</p>

 <p id="cf232">— Trankviliĝu, freneza posteulo de konsuloj. Ne tial ni venigas barbarojn, ŝnurligitajn post niaj ĉaroj, por poste edzinigadi iliajn filinojn. Gardu vin kontraŭ la ekstremo. Elĉerpu simplajn, honestajn rimedojn, kaj lasu al vi mem kaj al mi iom da tempo, por pensi pri tio. Ankaŭ al mi <span class="nomo" lang="la" title="Ne-Esperanta nomo. Lingvo: Latino">Chrysothemis</span> ŝajnis filino de Jovo, tamen mi ne edzinigis ŝin — same kiel <span class="nomo" lang="la" title="Ne-Esperanta nomo. Lingvo: Latino">Nero</span> ne edzinigis <span class="nomo" lang="la" title="Ne-Esperanta nomo. Lingvo: Latino">Acte</span>n, kvankam oni ŝin faris filino de reĝo <span class="nomo" lang="la" title="Ne-Esperanta nomo. Lingvo: Latino">Attalus</span>. Trankviliĝu... Pensu, ke se ŝi volos forlasi la domon de <span class="nomo" lang="la" title="Ne-Esperanta nomo. Lingvo: Latino">Aulus</span> pro vi, li ne rajtos ŝin reteni, kaj ankaŭ tion sciu, ke ne vi sola brulas, ĉar ankaŭ en ŝi Eroso flamigis fajron... Mi vidis ĉi tion, kaj al mi oni devas kredi ... Paciencu. Por ĉio ekzistas rimedo, sed mi jam tro multe pensis hodiaŭ, kaj tio min lacigas. Mi tamen promesas al vi, ke jam morgaŭ mi pensos pri via amo, kaj <span class="nomo" lang="la" title="Ne-Esperanta nomo. Lingvo: Latino">Petronius</span> ne estus <span class="nomo" lang="la" title="Ne-Esperanta nomo. Lingvo: Latino">Petronius</span>, se li ne trovus ian rimedon.</p>

 <p id="cf233">Ili ambaŭ eksilentis — fine post certa tempo <span class="nomo" lang="la" title="Ne-Esperanta nomo. Lingvo: Latino">Vinicius</span> diris jam pli trankvile:</p>

 <p id="cf234">— Dankon al vi, kaj malavare favoru vin Fortuno.</p>

 <p id="cf235">— Paciencu.</p>

 <p id="cf236">— Kien vi ordonis vin porti?</p>

 <p id="cf237">— Al <span class="nomo" lang="la" title="Ne-Esperanta nomo. Lingvo: Latino">Chrysothemis</span>...</p>

 <p id="cf238">— Feliĉa vi estas, posedante tiun, kiun vi amas.</p>

 <p id="cf239">— Mi? Ĉu vi scias, kio min ankoraŭ amuzas en <span class="nomo" lang="la" title="Ne-Esperanta nomo. Lingvo: Latino">Chrysothemis</span> Jen tio, ke ŝi perfidas min kun mia propra liberigito, la liutisto Teocles, kaj pensas, ke mi ĝin ne vidas. Iam mi amis ŝin, kaj nun amuzas min ŝiaj mensogoj kaj malsaĝeco. Venu al ŝi kun mi. Se ŝi komencos vin koketi kaj desegni sur la tablo literojn per fingro, trempita en vino, sciu, ke mi ne estas ĵaluza.</p>

 <p id="cf240">Kaj ili ordonis porti sin ambaŭ al <span class="nomo" lang="la" title="Ne-Esperanta nomo. Lingvo: Latino">Chrysothemis</span>.</p>

 <p id="cf241">Sed en la vestiblo <span class="nomo" lang="la" title="Ne-Esperanta nomo. Lingvo: Latino">Petronius</span> metis la manon sur la ŝultron de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf242">— Atendu, ŝajnas, ke mi elpensis rimedon.</p>

 <p id="cf243">— Ĉiuj dioj vin rekompencu...</p>

 <p id="cf244">— Jes! mi kredas, ke la rimedo estas senerara. — Ĉu vi scias, <span class="nomo" lang="la" title="Ne-Esperanta nomo. Lingvo: Latino">Marcus</span>?</p>

 <p id="cf245">— Mi aŭskultas vin — mia Ateno...</p>

 <p id="cf246">— Post kelkaj tagoj la dia <span class="nomo" lang="la" title="Ne-Esperanta nomo. Lingvo: Latino">Ligia</span> manĝos en via domo la grajnojn de Demetro.</p>

 <p id="cf247">— Vi estas pli granda, ol la cezaro! — ekkriis ekscitite <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 </div>

 <div class="chapitro" id="quovadis4"> <h3 id="cf248">ĈAPITRO <span class="num" title="">IV</span> </h3> <p id="cf249"><span class="nomo" lang="la" title="Ne-Esperanta nomo. Lingvo: Latino">Petronius</span> efektive plenumis la promeson.</p>

 <p id="cf250">La tagon, sekvintan post la vizito ĉe <span class="nomo" lang="la" title="Ne-Esperanta nomo. Lingvo: Latino">Chrysothemis</span>, li verdire la tutan tradormis, sed vespere li ordonis porti sin sur Palatinon kaj havis kun <span class="nomo" lang="la" title="Ne-Esperanta nomo. Lingvo: Latino">Nero</span> konfidencan interparolon, sekve de kiu, la trian tagon, antaŭ la domo de <span class="nomo" lang="la" title="Ne-Esperanta nomo. Lingvo: Latino">Plautius</span> aperis centuriestro kun dekkelkaj pretoriaj soldatoj.</p>

 <p id="cf251">La tempo estis necerta kaj terura. Tiaspecaj senditoj estis plej ofte anoncantoj de morto. Tial en la momento, kiam la centuriestro ekfrapis per la frapilo la pordon de <span class="nomo" lang="la" title="Ne-Esperanta nomo. Lingvo: Latino">Aulus</span>, kaj kiam la atriumestro sciigis, ke en la vestiblo trovas sin soldatoj, teruro ekregis en la tuta domo. La familio tuj grupiĝis ĉirkaŭ la maljuna komandanto, ĉar neniu dubis, ke la danĝero ekpezis antaŭ ĉio super li. <span class="nomo" lang="la" title="Ne-Esperanta nomo. Lingvo: Latino">Pomponia</span>, ĉirkaŭbrakinte lian kolon, alpremis sin al li per ĉiuj fortoj, kaj ŝiaj sensangiĝintaj lipoj movis sin rapide, elparolante iajn mallaŭtajn vortojn; <span class="nomo" lang="la" title="Ne-Esperanta nomo. Lingvo: Latino">Ligia</span> kun vizaĝo blanka, kiel tolo, kisis lian manon; la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> kroĉis sin al lia togo — el koridoroj, el ĉambroj, kuŝantaj sur la etaĝo kaj destinitaj por servistinoj, el servistejo, el banejo, el subaj enkelaj loĝejoj, el la tuta domo komencis elkuri aroj da sklavoj kaj sklavinoj. Aŭdiĝis ekkrioj: “<em><span class="fremda" lang="la" title="Ne-Esperanta teksto. Lingvo: Latino">heu! heu, me miserum!</span></em>” virinoj ekploregis; kelkaj el ili eĉ komencis grati siajn vangojn, aŭ kovri la kapojn per tukoj.</p>

 <p id="cf252">Sole la maljuna komandanto mem, kiu kutimis de multaj jaroj rigardi la morton rekte en la okulojn, restis trankvila, kaj nur lia mallonga, agla vizaĝo iĝis kvazaŭ skulptita el ŝtono. Post momento, trankviliginte la plorkriojn kaj ordoninte al la servistoj disiri, li diris:</p>

 <p id="cf253">— Lasu min, <span class="nomo" lang="la" title="Ne-Esperanta nomo. Lingvo: Latino">Pomponia</span>. Se venis mia fino, ni havos tempon por adiaŭi unu la alian.</p>

 <p id="cf254">Li forŝovis ŝin facile — kaj ŝi diris:</p>

 <p id="cf255">— Estu via sorto ankaŭ mia, ho <span class="nomo" lang="la" title="Ne-Esperanta nomo. Lingvo: Latino">Aulus</span>!</p>

 <p id="cf256">Poste ĵetinte sin sur la genuojn, ŝi komencis preĝi kun tia forto, kian povas doni nur timo pri amata persono.</p>

 <p id="cf257"><span class="nomo" lang="la" title="Ne-Esperanta nomo. Lingvo: Latino">Aulus</span> transiris en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kie lin atendis la centuriestro. Tio estis maljuna <span class="nomo" lang="la" title="Ne-Esperanta nomo. Lingvo: Latino">Caius Hasta</span>, lia iama subulo kaj kunulo en la britaj militoj.</p>

 <p id="cf258">— Honoron al vi, komandanto — li diris. — Mi alportas al vi ordonon kaj saluton de la cezaro — kaj jen estas la tabuletoj, la signo, ke mi venas en lia nomo.</p>

 <p id="cf259">— Mi dankas la cezaron por la saluto, kaj la ordonon mi plenumos — respondis <span class="nomo" lang="la" title="Ne-Esperanta nomo. Lingvo: Latino">Aulus</span>. — Estu bonvena, <span class="nomo" lang="la" title="Ne-Esperanta nomo. Lingvo: Latino">Hasta</span>, kaj parolu, kun kia komisio vi venas.</p>

 <p id="cf260">— <span class="nomo" lang="la" title="Ne-Esperanta nomo. Lingvo: Latino">Aulus Plautius</span> — komencis <span class="nomo" lang="la" title="Ne-Esperanta nomo. Lingvo: Latino">Hasta</span> — la cezaro eksciis, ke en via domo trovas sin la filino de la reĝo de l’ ligoj, kiun la dirita reĝo, ankoraŭ dum la vivo de la dia <span class="nomo" lang="la" title="Ne-Esperanta nomo. Lingvo: Latino">Claudius</span>, transdonis en la romanajn manojn kiel garantion, ke la limoj de la imperio estos neniam tuŝitaj de la ligoj. La dia <span class="nomo" lang="la" title="Ne-Esperanta nomo. Lingvo: Latino">Nero</span> estas danka al vi, komandanto, ke dum tiom da jaroj vi estis ŝia gastiganto, sed, ne volante ŝarĝi plue vian domon, kaj ankaŭ konsiderante, ke la fraŭlino, kiel garantiulino, devas esti zorgata de la cezaro mem kaj de la senato — li ordonas al vi transdoni ŝin en miajn manojn.</p>

 <p id="cf261"><span class="nomo" lang="la" title="Ne-Esperanta nomo. Lingvo: Latino">Aulus</span> estis tro malnova soldato kaj tro hardita viro, por, ricevinte ordonon, permesi al si bedaŭron, vanajn vortojn aŭ plendojn. Malgraŭ tio sulko de subita kolero kaj doloro aperis sur lia frunto. Antaŭ tia sulkiĝo de lia frunto tremis iam la britaj legioj, kaj eĉ en tiu ĉi momento sur la vizaĝo de <span class="nomo" lang="la" title="Ne-Esperanta nomo. Lingvo: Latino">Hasta</span> speguliĝis timo. Sed nun, ricevinte la ordonon, <span class="nomo" lang="la" title="Ne-Esperanta nomo. Lingvo: Latino">Aulus Plautius</span> eksentis sin sendefenda. Dum certa tempo li rigardis la tabuletojn, la signon, poste, levinte la okulojn al la maljuna centuriestro, li diris jam trankvile:</p>

 <p id="cf262">— Atendu en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, <span class="nomo" lang="la" title="Ne-Esperanta nomo. Lingvo: Latino">Hasta</span>, ĝis la garantiulino estos al vi transdonita.</p>

 <p id="cf263">Kaj post ĉi tiuj vortoj li transiris en la alian finon de la domo, en la halon, nomatan <em><span class="fremda" lang="la" title="Ne-Esperanta teksto. Lingvo: Latino">oecus</span></em>, ke <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, <span class="nomo" lang="la" title="Ne-Esperanta nomo. Lingvo: Latino">Ligia</span> kaj la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> atendis lin kun maltrankvilo kaj timo.</p>

 <p id="cf264">— Al neniu minacas morto, nek ekzilo sur malproksimajn insulojn — li diris — tamen la sendito de la cezaro estas anoncanto de malfeliĉo. La afero koncernas vin, <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf265">— <span class="nomo" lang="la" title="Ne-Esperanta nomo. Lingvo: Latino">Ligia</span>n? — ekkriis kun miro <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf266">— Jes! — diris <span class="nomo" lang="la" title="Ne-Esperanta nomo. Lingvo: Latino">Aulus</span>.</p>

 <p id="cf267">Kaj turninte sin al la knabino, li komencis paroli:</p>

 <p id="cf268">— <span class="nomo" lang="la" title="Ne-Esperanta nomo. Lingvo: Latino">Ligia</span>, vi estis edukata en nia domo, kiel nia propra infano, kaj ni ambaŭ, mi kaj <span class="nomo" lang="la" title="Ne-Esperanta nomo. Lingvo: Latino">Pomponia</span>, amas vin, kiel filinon. Sed vi scias, ke vi ne estas nia filino. Vi estas garantiulino, donita de via nacio al Romo, kaj la zorgado pri vi apartenas al la cezaro. Kaj nun la cezaro forprenas vin el nia domo.</p>

 <p id="cf269">La komandanto parolis trankvile, sed per ia stranga, neordinara tono. <span class="nomo" lang="la" title="Ne-Esperanta nomo. Lingvo: Latino">Ligia</span> aŭskultis liajn vortojn, palpebrumante, kvazaŭ ne komprenante, pri kio temas, la vangojn de <span class="nomo" lang="la" title="Ne-Esperanta nomo. Lingvo: Latino">Pomponia</span> kovris paleco; en la pordo, kondukanta el la koridoro al la <em><span class="fremda" lang="la" title="Ne-Esperanta teksto. Lingvo: Latino">oecus</span></em>, donove komencis montri sin la teruritaj vizaĝoj de sklavinoj.</p>

 <p id="cf270">— La volo de la cezaro devas esti plenumita — diris <span class="nomo" lang="la" title="Ne-Esperanta nomo. Lingvo: Latino">Aulus</span>.</p>

 <p id="cf271">— <span class="nomo" lang="la" title="Ne-Esperanta nomo. Lingvo: Latino">Aulus</span>! — ekkriis <span class="nomo" lang="la" title="Ne-Esperanta nomo. Lingvo: Latino">Pomponia</span>, ĉirkaŭbrakante la knabinon, kvazaŭ ŝi volus ŝin defendi — pli bone estus por ŝi morti.</p>

 <p id="cf272">Kaj <span class="nomo" lang="la" title="Ne-Esperanta nomo. Lingvo: Latino">Ligia</span>, premante sin al ŝia brusto, ripetadis: “ho patrino!” ne povante, meze de plorĝemoj, eligi aliajn vortojn.</p>

 <p id="cf273">Sur la vizaĝo de <span class="nomo" lang="la" title="Ne-Esperanta nomo. Lingvo: Latino">Aulus</span> denove bildiĝis kolero kaj doloro.</p>

 <p id="cf274">— Se mi estus sola en la mondo — li diris malserene — mi ne fordonus ŝin vivan — kaj miaj parencoj povus ankoraŭ hodiaŭ oferdoni por ni <em lang="la" title="Ne-Esperanta teksto. Lingvo: Latino"><span class="nomo">Jovi</span> liberatori</em>... Sed mi ne rajtas pereigi vin kaj nian infanon, kiu povas ĝisvivi pli feliĉajn tempojn... Ankoraŭ hodiaŭ mi iros al la cezaro kaj petegos, ke li ŝanĝu la ordonon. Ĉu li min elaŭskultos — mi ne scias. Dume adiaŭ, <span class="nomo" lang="la" title="Ne-Esperanta nomo. Lingvo: Latino">Ligia</span> — kaj sciu, ke tiel mi, kiel <span class="nomo" lang="la" title="Ne-Esperanta nomo. Lingvo: Latino">Pomponia</span> ĉiam benis la tagon, en kiu vi eksidis ĉe nia hejmfajro.</p>

 <p id="cf275">Dirinte ĉi tion, li metis la manon sur ŝian kapan, sed kvankam li penis konservi trankvilecon, tamen en la momento, kiam <span class="nomo" lang="la" title="Ne-Esperanta nomo. Lingvo: Latino">Ligia</span> turnis al li siajn okulojn, plenajn de larmoj, kaj poste, ekkaptinte lian manon, komencis premi ĝin al la buŝo, en lia voĉo ekvibris doloro profunda, patra.</p>

 <p id="cf276">— Adiaŭ, nia ĝojo kaj lumo de niaj okuloj! — li diris.</p>

 <p id="cf277">Kaj rapide li reiris en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, por ne lasi sin ekregi de kortuŝo, neinda je romano kaj kamandanto.</p>

 <p id="cf278">Dume <span class="nomo" lang="la" title="Ne-Esperanta nomo. Lingvo: Latino">Pomponia</span>, kondukinte <span class="nomo" lang="la" title="Ne-Esperanta nomo. Lingvo: Latino">Ligia</span>n en ŝian <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>, komencis ŝin trankviligi, konsoli, kuraĝigi kaj paroli vortojn, kiuj strange sonis en ĉi tiu domo, kie, en la apuda ĉambro, staris ankoraŭ la <em><span class="fremda" lang="la" title="Ne-Esperanta teksto. Lingvo: Latino">lararium</span></em> kaj fajrujo, sur kiu <span class="nomo" lang="la" title="Ne-Esperanta nomo. Lingvo: Latino">Aulus</span>, fidela al la malnova moro, faradis oferojn al la hejmaj dioj. Venis la tempo de provo. Iam <span class="nomo" lang="la" title="Ne-Esperanta nomo. Lingvo: Latino">Virginius</span> trapikis la brustan de la propra filino, por ŝin liberigi el la manoj de <span class="nomo" lang="la" title="Ne-Esperanta nomo. Lingvo: Latino">Appius</span>; pli frue ankoraŭ <span class="nomo" lang="und" title="Ne-Esperanta nomo. Lingvo: nespecifita">Lucretia</span> memvole pagis la malhonoron per la vivo. La domo de la cezaro estas kaverno de malvirto, malbono, krimo. — “Sed ni, <span class="nomo" lang="la" title="Ne-Esperanta nomo. Lingvo: Latino">Ligia</span>, scias, kial ni ne rajtas levi la manon kontraŭ nin mem!” Jes! — Tiu leĝo, sub kiu ili ambaŭ vivas, estas alia, pli granda, pli sankta, ĝi tamen permesas defendi sin kontraŭ malbona kaj malhonoro, se eĉ tiun defendon oni devus pagi per la vivo kaj torturoj. Se iu eliras pura el malsanktejo de malvirto, tiom pli granda estas la merito. La tero estas tia malsanktejo, sed feliĉe la vivo estas unu mallonga momento, kaj oni nur leviĝas el tombo, trans kiu regas jam ne <span class="nomo" lang="la" title="Ne-Esperanta nomo. Lingvo: Latino">Nero</span>, sed Kompato — kaj anstataŭ doloro estas ĝojo, kaj anstataŭ larmoj estas feliĉo.</p>

 <p id="cf279">Poste ŝi komencis paroli pri si mem. Jes! Ŝi estas trankvila — sed ankaŭ en ŝia brusto ne mankas doloraj vundoj. Ĉar sur la okuloj de ŝia <span class="nomo" lang="la" title="Ne-Esperanta nomo. Lingvo: Latino">Aulus</span> kuŝas ankoraŭ vualo, ne surfluis lin ankoraŭ la torento de l’ lumo. Ne estas al ŝi ankaŭ permesite instrui la Veron al la filo. — Do kiam ŝi ekpensas, ke tiel povas daŭri ĝis la fino de la vivo, kaj ke povas veni memento de diŝigo kun ili, diŝigo centfoje pli granda kaj pli terura, ol ĉi tiu tempa, kiun ili ambaŭ nun priploras — ŝi eĉ ne povas imagi, kiamaniere ŝi scios esti feliĉa sen ili, eĉ en la ĉielo. Kaj multajn noktojn ŝi jam ploris, multajn tagojn ŝi preĝis, petegante kompaton kaj favoron. Sed sian doloron ŝi oferas al Dio — kaj atendas — kaj fidas. Kaj kiam nun nova bato ŝin frapas, kiam la ordono de la tirano forprenas de ŝi la karan estaĵon, kiun <span class="nomo" lang="la" title="Ne-Esperanta nomo. Lingvo: Latino">Aulus</span> nomis lumo de iliaj okuloj, ŝi ankoraŭ fidas, kredante, ke ekzistas Potenco pli granda, ol tiu de <span class="nomo" lang="la" title="Ne-Esperanta nomo. Lingvo: Latino">Nero</span> — kaj Kompato pli forta, ol lia krueleco.</p>

 <p id="cf280">Kaj ankoraŭ pli forte ŝi alpremis al la brusto la kapeton de la knabino; ĉi tiu malsupreniĝis al ŝiaj genuoj, kaj kaŝante la okulojn en la faldoj de ŝia <em><span class="fremda" lang="la" title="Ne-Esperanta teksto. Lingvo: Latino">peplum</span></em>, restis tiel longan tempon en silento, sed, kiam ŝi fine leviĝis, sur ŝia vizaĝo vidiĝis jam iom da trankvilo.</p>

 <p id="cf281">— Mi sopiros vin, patrino, kaj la patron, kaj la fraton, mi scias tamen, ke kontraŭstaro nenion helpus, nur vin ĉiujn pereigus. Sed mi promesas al vi, ke mi neniam forgesos viajn vortojn en la domo de la cezaro.</p>

 <p id="cf282">Ankoraŭfoje ŝi ĵetis la brakojn ĉirkaŭ ŝian kolon, kaj poste, kiam ili ambaŭ eniris en la <em><span class="fremda" lang="la" title="Ne-Esperanta teksto. Lingvo: Latino">oecus</span></em>, ŝi komencis adiaŭi la malgrandan <span class="nomo" lang="la" title="Ne-Esperanta nomo. Lingvo: Latino">Plautius</span>on, maljunan grekon, kiu estis ilia instruisto, sian vestistinon, kiu iam ŝin vartis, kaj ĉiujn sklavojn.</p>

 <p id="cf283">Unu el ili, alta kaj larĝaŝultra ligo, kiun oni hejme nomis <span class="nomo" lang="la" title="Ne-Esperanta nomo. Lingvo: Latino">Ursus</span>, kaj kiu iam, kune kun la patrino de <span class="nomo" lang="la" title="Ne-Esperanta nomo. Lingvo: Latino">Ligia</span> kaj ŝi mem, venis inter iliaj aliaj servantoj en la roman tendaron, falis nun al ŝiaj piedoj, kaj poste kliniĝis al la genuoj de <span class="nomo" lang="la" title="Ne-Esperanta nomo. Lingvo: Latino">Pomponia</span>, dirante:</p>

 <p id="cf284">— Ho <em><span class="fremda" lang="la" title="Ne-Esperanta teksto. Lingvo: Latino">domina</span></em>! permesu al mi sekvi mian sinjorinon, ke mi ŝin servu kaj gardu en la domo de la cezaro!</p>

 <p id="cf285">— Vi ne estas nia servisto, sed de <span class="nomo" lang="la" title="Ne-Esperanta nomo. Lingvo: Latino">Ligia</span> — respondis <span class="nomo" lang="la" title="Ne-Esperanta nomo. Lingvo: Latino">Pomponia</span> — sed ĉu oni vin allasos al la pordo de la cezaro? kaj kiamaniere vi povos ŝin gardi?</p>

 <p id="cf286">— Mi ne scias, <em><span class="fremda" lang="la" title="Ne-Esperanta teksto. Lingvo: Latino">domina</span></em>, nur tion mi scias, ke fero rompiĝas en miaj manoj, kiel ligno...</p>

 <p id="cf287"><span class="nomo" lang="la" title="Ne-Esperanta nomo. Lingvo: Latino">Aulus Plautius</span>, kiu venis en ĉi tiu memento, eksciinte pri la afero, ne nur ne kontraŭstaris la deziron de <span class="nomo" lang="la" title="Ne-Esperanta nomo. Lingvo: Latino">Ursus</span>, sed diris, ke ili eĉ ne rajtas lin reteni. Ili forsendas <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel garantiulinon, kiun la cezaro postulas — estas sekve ilia devo forsendi ŝian servistaron, kiu kune kun ŝi transiras en la cezaran zorgadon. Ĉe tio li flustris al <span class="nomo" lang="la" title="Ne-Esperanta nomo. Lingvo: Latino">Pomponia</span>, ke, pretekstante la servistaron, ŝi povas doni al <span class="nomo" lang="la" title="Ne-Esperanta nomo. Lingvo: Latino">Ligia</span> tiom da sklavinoj, kiom ŝi trovas konvene, ĉar la centuriestro ne povas ilin malakcepti.</p>

 <p id="cf288">Por <span class="nomo" lang="la" title="Ne-Esperanta nomo. Lingvo: Latino">Ligia</span> estis en ĉi tio certa konsolo, kaj <span class="nomo" lang="la" title="Ne-Esperanta nomo. Lingvo: Latino">Pomponia</span> ankaŭ estis kontenta, ke ŝi povas ŝin ĉirkaŭigi per servistoj laŭ sia elekto. Kaj tiel krom <span class="nomo" lang="la" title="Ne-Esperanta nomo. Lingvo: Latino">Ursus</span> ŝi destinis al ŝi la maljunan vestistinon, du cipraninojn, lertajn en kombado, kaj du germanajn banistinojn. La elekto, kiun ŝi faris, trafis ekskluzive konfesantojn de la nova instruo; konsiderante, ke ankaŭ <span class="nomo" lang="la" title="Ne-Esperanta nomo. Lingvo: Latino">Ursus</span> konfesis ĝin jam de kelkaj jaroj, <span class="nomo" lang="la" title="Ne-Esperanta nomo. Lingvo: Latino">Pomponia</span> povis fidi la fidelecon de ĉi tiu servistaro, kaj samtempe ĝoji pro la penso, ke la semoj de la vero estos ĵetitaj en la domon de la cezaro.</p>

 <p id="cf289">Ŝi skribis ankaŭ kelkajn vortojn, rekomendante <span class="nomo" lang="la" title="Ne-Esperanta nomo. Lingvo: Latino">Ligia</span>n al la zorgado de <span class="nomo" lang="la" title="Ne-Esperanta nomo. Lingvo: Latino">Acte</span>, liberigitino de <span class="nomo" lang="la" title="Ne-Esperanta nomo. Lingvo: Latino">Nero</span>. <span class="nomo" lang="la" title="Ne-Esperanta nomo. Lingvo: Latino">Pomponia</span> verdire ne vidadis ŝin en la kunvenoj de la konfesantoj de la nova instruo, sed ŝi aŭdis de ili, ke <span class="nomo" lang="la" title="Ne-Esperanta nomo. Lingvo: Latino">Acte</span> neniam rifuzas al ili servojn, kaj ke ŝi avide legas leterojn de Paŭlo el Tarso. Ŝi sciis cetere, ke la juna liberigitino vivas en ĉiama malĝojo, ke ŝi estas persono malsimila al ĉiuj domaninoj de <span class="nomo" lang="la" title="Ne-Esperanta nomo. Lingvo: Latino">Nero</span>, kaj ke ĝenerale ŝi estas la bona spirito de la palaco.</p>

 <p id="cf290"><span class="nomo" lang="la" title="Ne-Esperanta nomo. Lingvo: Latino">Hasta</span> promesis mem transdoni la leteron al <span class="nomo" lang="la" title="Ne-Esperanta nomo. Lingvo: Latino">Acte</span>. Konsiderante kiel naturan aferon, ke reĝa filino devas havi sian sekvantaren, li neniel kontraŭis kunpreni ĝin en la palacon, mirante, male, la malgrandan nombron de la servistoj. Li petis tamen, ke ili rapidu, timante, ke oni kulpigos lin pri manko de diligenteco en plenumado de ordonoj. La horo de la disiĝo alvenis. La okulojn de <span class="nomo" lang="la" title="Ne-Esperanta nomo. Lingvo: Latino">Pomponia</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> denove plenigis larmoj, <span class="nomo" lang="la" title="Ne-Esperanta nomo. Lingvo: Latino">Aulus</span> ankoraŭfoje metis la manon sur ŝian kapon, kaj post momento la soldatoj, akompanataj per krioj de la malgranda <span class="nomo" lang="la" title="Ne-Esperanta nomo. Lingvo: Latino">Aulus</span>, kiu, defende al la fratino, minacis per ŝiaj malgrandaj pugnoj al la centuriestro — forkondukis <span class="nomo" lang="la" title="Ne-Esperanta nomo. Lingvo: Latino">Ligia</span>n al la domo de la cezaro.</p>

 <p id="cf291">Sed la maljuna komandanto ordonis pretigi por si portilon, kaj dume, ferminte sin kun <span class="nomo" lang="la" title="Ne-Esperanta nomo. Lingvo: Latino">Pomponia</span> en najbara al la <em><span class="fremda" lang="la" title="Ne-Esperanta teksto. Lingvo: Latino">oecus</span></em> pinakoteko, diris al ŝi:</p>

 <p id="cf292">— Aŭskultu min, <span class="nomo" lang="la" title="Ne-Esperanta nomo. Lingvo: Latino">Pomponia</span>. Mi iras al la cezaro, kvankam mi pensas, ke vane, kaj malgraŭ tio, ke la vorto de <span class="nomo" lang="la" title="Ne-Esperanta nomo. Lingvo: Latino">Seneca</span> nenion plu signifas ĉe li, mi estos ankaŭ ĉe <span class="nomo" lang="la" title="Ne-Esperanta nomo. Lingvo: Latino">Seneca</span>. Hodiaŭ pli multe signifas <span class="nomo" lang="la" title="Ne-Esperanta nomo. Lingvo: Latino">Sofonius</span>, <span class="nomo" lang="la" title="Ne-Esperanta nomo. Lingvo: Latino">Tigellinus</span>, <span class="nomo" lang="la" title="Ne-Esperanta nomo. Lingvo: Latino">Petronius</span> aŭ <span class="nomo" lang="la" title="Ne-Esperanta nomo. Lingvo: Latino">Vatinius</span>... Koncerne la cezaron, li eble eĉ neniam aŭdis pri la nacio de la ligoj, kaj se li ekpostulis transdonon de <span class="nomo" lang="la" title="Ne-Esperanta nomo. Lingvo: Latino">Ligia</span>, ĝi okazis tial, ke iu lin al tio instigis, kaj facile estas diveni, kiu povis ĝin fari.</p>

 <p id="cf293">Kaj ŝi levis subite al li la okulojn.</p>

 <p id="cf294">— <span class="nomo" lang="la" title="Ne-Esperanta nomo. Lingvo: Latino">Petronius</span>?</p>

 <p id="cf295">— Jes.</p>

 <p id="cf296">Sekvis momento da silento, post kio la komandanto kontinuigis:</p>

 <p id="cf297">— Jen kion signifas lasi trans sian sojlon iun el tiuj homoj sen honoro kaj konscienco. Malbenita estu la momento, en kiu <span class="nomo" lang="la" title="Ne-Esperanta nomo. Lingvo: Latino">Vinicius</span> eniris nian domon! Li, <span class="nomo" lang="la" title="Ne-Esperanta nomo. Lingvo: Latino">Vinicius</span>, venigis al ni <span class="nomo" lang="und" title="Ne-Esperanta nomo. Lingvo: nespecifita">Petronius</span>on. Ve al <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar ne garantiulinon, sed konkubinon ili volas!</p>

 <p id="cf298">Kaj lia parolo, sekve de kolero, do senhelpa furiozo kaj ĉagreno pro la krominfano, iĝis ankoraŭ pli fajfa, ol ordinare. Dum certa tempo li luktis kun si mem, kaj nur la kunpremitaj pugnoj atestis, kiel malfacila estis ĉi tiu interna batalo.</p>

 <p id="cf299">— Ĝis nun mi gloris la diojn — li diris — sed en ĉi tiu momento mi pensas, ke ili ne ekzistas super la mondo, kaj ke ekzistas nun unu, kruelega, furioza kaj monstra, kiu nomas sin <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf300">— <span class="nomo" lang="la" title="Ne-Esperanta nomo. Lingvo: Latino">Aulus</span>! — diris <span class="nomo" lang="la" title="Ne-Esperanta nomo. Lingvo: Latino">Pomponia</span>. — <span class="nomo" lang="la" title="Ne-Esperanta nomo. Lingvo: Latino">Nero</span> estas nur plenmano da putra polvo antaŭ Dio.</p>

 <p id="cf301">Li dume komencis marŝi per grandaj paŝoj sur la mozaiko de la pinakoteko. En lia vivo estis grandoj faroj, sed ne estis grandaj malfeliĉoj, do li ne estis al ili kutimigita. La maljuna soldato amis <span class="nomo" lang="la" title="Ne-Esperanta nomo. Lingvo: Latino">Ligia</span>n pli multe, ol li mem sciis pri tio, kaj nun li ne povis paciĝi kun la penso, ke li ŝin perdis. Krom tio li sentis sin humiligita. Ekpezegis sur li tiu mano, kiun li malestimis, kaj samtempe li sentis, ke antaŭ tiu forto lia forto estas nenio.</p>

 <p id="cf302">Sed kiam li fine kvietigis en si la koleron, kiu malklarigis liajn pensojn, li diris:</p>

 <p id="cf303">— Mi supozas, ke <span class="nomo" lang="la" title="Ne-Esperanta nomo. Lingvo: Latino">Petronius</span> ne forigis ŝin de ni por <span class="nomo" lang="la" title="Ne-Esperanta nomo. Lingvo: Latino">Nero</span>, ĉar li ne volus inciti kontraŭ si <span class="nomo" lang="la" title="Ne-Esperanta nomo. Lingvo: Latino">Poppaea</span>n. Sekve aŭ por si mem, aŭ por <span class="nomo" lang="la" title="Ne-Esperanta nomo. Lingvo: Latino">Vinicius</span>... Ankoraŭ hodiaŭ mi ekscios ĉi tion.</p>

 <p id="cf304">Kaj post momento la portilo portis lin al Palatino. <span class="nomo" lang="la" title="Ne-Esperanta nomo. Lingvo: Latino">Pomponia</span>, restinte sola, iris al la malgranda <span class="nomo" lang="la" title="Ne-Esperanta nomo. Lingvo: Latino">Aulus</span>, kiu ne ĉesis plori la fratinon, kaj minaci la cezaron.</p>

 </div>

 <div class="chapitro" id="quovadis5"> <h3 id="cf305">ĈAPITRO <span class="num" title="">V</span> </h3> <p id="cf306"><span class="nomo" lang="la" title="Ne-Esperanta nomo. Lingvo: Latino">Aulus</span> tamen prave supozis, ke li ne estos allasita antaŭ la vizaĝon de <span class="nomo" lang="la" title="Ne-Esperanta nomo. Lingvo: Latino">Nero</span>. Oni respondis al li, ke la cezaro estas okupita per kantado kun la liutisto <span class="nomo" lang="la" title="Ne-Esperanta nomo. Lingvo: Latino">Terpnos</span>, kaj ke ĝenerale li ne akceptas tiujn, kiujn li mem ne alvokis. Ĝi signifas, ke <span class="nomo" lang="la" title="Ne-Esperanta nomo. Lingvo: Latino">Aulus</span> ne provu, ankaŭ estonte, vidi la cezaron. Aliflanke <span class="nomo" lang="la" title="Ne-Esperanta nomo. Lingvo: Latino">Seneca</span>, kvankam malsana je febro, akceptis la maljunan komandanton kun ŝuldata al li respekto — sed kiam li elaŭskultis lian aferon, li ridetis maldolĉe kaj diris: — Nur unu servon mi povas fari al vi, nobla <span class="nomo" lang="la" title="Ne-Esperanta nomo. Lingvo: Latino">Plautius</span>, tio estas: neniam montri al la cezaro, ke mia koro sentas vian doloron, kaj ke mi volus vin helpi; ĉar se la cezaro ekhavus tiurilate plej etan suspekton, sciu, ke li ne redonus al vi <span class="nomo" lang="la" title="Ne-Esperanta nomo. Lingvo: Latino">Ligia</span>n, kvankam li havus kontraŭ tio neniajn aliajn motivojn, ol agi spite al mi. Li ankaŭ ne konsilis al li turni sin al <span class="nomo" lang="la" title="Ne-Esperanta nomo. Lingvo: Latino">Tigellinus</span>, nek al <span class="nomo" lang="la" title="Ne-Esperanta nomo. Lingvo: Latino">Vatinius</span>, nek al <span class="nomo" lang="la" title="Ne-Esperanta nomo. Lingvo: Latino">Vitelius</span>. Per mono oni eble povus ion efiki ĉe ili, eble ili volus ankaŭ spiti al <span class="nomo" lang="la" title="Ne-Esperanta nomo. Lingvo: Latino">Petronius</span>, kies influon ili penas ekŝanceli, sed plej verŝajne ili perfidus al la cezaro, kiagrade <span class="nomo" lang="la" title="Ne-Esperanta nomo. Lingvo: Latino">Ligia</span> estas kara al <span class="nomo" lang="la" title="Ne-Esperanta nomo. Lingvo: Latino">Plautius</span>, kaj tiam la cezaro tiom pli certe ŝin ne redonus. Ĉe tio la maljuna saĝulo komencis paroli kun morda ironio, kiun li turnis kontraŭ sin mem: “Vi silentis, Plaŭtius, vi silentis dum tutaj jaroj, kaj la cezaro ne amas tiujn, kiuj silentas. Kiel vi povis ne raviĝadi per lia beleco, virto, kantado, per lia deklamado, veturigado kaj versaĵoj. Kiel vi povis ne glori la morton de <span class="nomo" lang="la" title="Ne-Esperanta nomo. Lingvo: Latino">Britannicus</span>, ne diri laŭdparoladon je la honor de l’ patrinmortiginto kaj ne esprimi gratulojn pro la sufoko de Oktavia? Mankas al vi antaŭvidemo, <span class="nomo" lang="la" title="Ne-Esperanta nomo. Lingvo: Latino">Aulus</span>, la antaŭvidemo, kiun ni, vivantaj feliĉe ĉe la kortego, posedas en konvena grado.”</p>

 <p id="cf307">Tiel parolante, li prenis vazeton, kiun li portis ĉe la zono, ĉerpis akvon el la fontano de la <em><span class="fremda" lang="la" title="Ne-Esperanta teksto. Lingvo: Latino">impluvium</span></em>, refreŝigis la bruligitan buŝon kaj parolis plu:</p>

 <p id="cf308">— Ha, <span class="nomo" lang="la" title="Ne-Esperanta nomo. Lingvo: Latino">Nero</span> havas dankeman koron. Li amas vin, ĉar vi servis al Romo kaj disportis la gloron de lia nomo al la ekstremoj de la mondo, kaj li amas min, ĉar en lia juneco mi estis lia majstro. Tial, vidu, mi scias, ke ĉi tiu akvo ne estas venenita, kaj mi trinkas ĝin trankvile. Vino en mia domo estus malpli sendanĝera, sed se vi soifas, trinku ĉi tiun akvon. La akvotuboj kondukas ĝin el la Albana montaro, kaj por ĝin veneni, oni devus veneni ĉiujn fontanojn en Romo. Kiel vi vidas, oni povas ankoraŭ esti sekura en tiu ĉi mondo kaj havi trankvilan maljunecon. Mi estas, vere, malsana, sed malsanas pli ĝuste mia animo, ol la korpo.</p>

 <p id="cf309">Ĝi estis vero. Al <span class="nomo" lang="la" title="Ne-Esperanta nomo. Lingvo: Latino">Seneca</span> mankis tiu anima forto, kiun posedis ekzemple <span class="nomo" lang="la" title="Ne-Esperanta nomo. Lingvo: Latino">Cornutus</span> aŭ <span class="nomo" lang="la" title="Ne-Esperanta nomo. Lingvo: Latino">Thraseas</span>, do lia vivo estis sinsekvo de kompromisoj, farataj kun krimo. Li mem tion sentis, li mem komprenis, ke adepto de la principoj de Zenono el Cintio devus iri alian vojon, kaj li suferis pro ĉi tio pli multe, ol pro la timo de morto mem.</p>

 <p id="cf310">Sed la komandanto interrompis nun liajn maldolĉajn konsiderojn.</p>

 <p id="cf311">— Nobla <span class="nomo" lang="la" title="Ne-Esperanta nomo. Lingvo: Latino">Anneus</span> — li diris — mi scias, kiel la cezaro rekompencis al vi la zorgemon, kiun vi elmontris al li en lia juneco. Sed la forkapton de nia infano kaŭzis <span class="nomo" lang="la" title="Ne-Esperanta nomo. Lingvo: Latino">Petronius</span>. Montru al mi rimedojn kontraŭ li, montru influojn, kiuj je li efikas, kaj fine mem uzu por li la tutan elokventecon, kiun sukcesos al vi inspiri la malnova amikeco al mi.</p>

 <p id="cf312">— <span class="nomo" lang="la" title="Ne-Esperanta nomo. Lingvo: Latino">Petronius</span> kaj mi — respondis <span class="nomo" lang="la" title="Ne-Esperanta nomo. Lingvo: Latino">Seneca</span> — estas homoj el du kontraŭaj tendaroj. Rimedojn kontraŭ li mi ne scias, efikas je li nenies influo. Povas esti, ke malgraŭ sia tuta malvirtemo li pli valoras ankoraŭ, ol tiuj kanajloj, per kiuj <span class="nomo" lang="la" title="Ne-Esperanta nomo. Lingvo: Latino">Nero</span> hodiaŭ ĉirkaŭiĝas. Sed peni lin konvinki, ke li plenumis malbonan faron, estas nur perdi la tempon; <span class="nomo" lang="la" title="Ne-Esperanta nomo. Lingvo: Latino">Petronius</span> delonge perdis tiun senton, kiu distingas malbonon de bono. Konvinku lin, ke lia faro estas malbela — tiam li ekhontos. Kiam mi vidos lin, mi diros al li: via ago indas liberigiton. Se tio ĉi ne helpos, nenio helpos.</p>

 <p id="cf313">— Dankon eĉ pro tio — respondis la komandanto.</p>

 <p id="cf314">Poste li ordonis porti sin al <span class="nomo" lang="la" title="Ne-Esperanta nomo. Lingvo: Latino">Vinicius</span>, kiun li trovis skermantan kun doma skermisto. Kiam <span class="nomo" lang="la" title="Ne-Esperanta nomo. Lingvo: Latino">Aulus</span> ekvidis la junan viron, trankvile ekzercantan sin en la momento, en kiu la atenco kontraŭ <span class="nomo" lang="la" title="Ne-Esperanta nomo. Lingvo: Latino">Ligia</span> estis plenumita, ekregis lin terura kolero, kiu, apenaŭ la kurteno falis post la skermisto, eksplodis per torento da maldolĉaj riproĉoj kaj insultoj. Sed <span class="nomo" lang="la" title="Ne-Esperanta nomo. Lingvo: Latino">Vinicius</span> eksciinte, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas forkaptita, paliĝis tiel terure, ke eĉ dum momento <span class="nomo" lang="la" title="Ne-Esperanta nomo. Lingvo: Latino">Aulus</span> ne povis lin suspekti pri partopreno en la atenco. La frunto de la junulo kovriĝis per ŝvito; la sango, kiu por momento forkuris en la koron, refluis varmonde en la vizaĝon, la okuloj ŝprucigis fajrerojn, el la buŝo ekkuris senordaj demandoj. Ĵaluzo kaj furiozo skuis lin alterne, kiel uragano. Ŝajnis al li, ke <span class="nomo" lang="la" title="Ne-Esperanta nomo. Lingvo: Latino">Ligia</span>, foje transirinte la sojlon de la cezara domo, estas por li perdita por ĉiam, kaj kiam <span class="nomo" lang="la" title="Ne-Esperanta nomo. Lingvo: Latino">Aulus</span> eldiris la nomon de <span class="nomo" lang="la" title="Ne-Esperanta nomo. Lingvo: Latino">Petronius</span>, suspekto, kvazaŭ fulmo, trakuris la penson de la juna soldato — ke <span class="nomo" lang="la" title="Ne-Esperanta nomo. Lingvo: Latino">Petronius</span> ekmokis lin, aŭ donacante <span class="nomo" lang="la" title="Ne-Esperanta nomo. Lingvo: Latino">Ligia</span>n al <span class="nomo" lang="la" title="Ne-Esperanta nomo. Lingvo: Latino">Nero</span>, volis per tio certigi al si novajn favorojn de la cezaro, aŭ ke li volis reteni ŝin por si mem. Ke iu, ekvidinte <span class="nomo" lang="la" title="Ne-Esperanta nomo. Lingvo: Latino">Ligia</span>n, ne ekdeziru ŝin samtempe — tion ĉi li ne kapablis imagi.</p>

 <p id="cf315">Nesinregemo, simila al ekfuriozinta ĉevalo, kaj hereda en lia familio, ekposedis lin nun kaj senigis de la konscio.</p>

 <p id="cf316">— Komandanto — li diris per interrompata voĉo — revenu hejmen kaj atendu min... Sciu, ke se <span class="nomo" lang="la" title="Ne-Esperanta nomo. Lingvo: Latino">Petronius</span> estus eĉ mia patro, mi venĝus al li la malbonon, faritan al <span class="nomo" lang="la" title="Ne-Esperanta nomo. Lingvo: Latino">Ligia</span>. Revenu hejmen kaj atendu min. Nek <span class="nomo" lang="la" title="Ne-Esperanta nomo. Lingvo: Latino">Petronius</span>, nek la cezaro ŝin havos!</p>

 <p id="cf317">Post tio li turnis la kunpremitajn pugnojn al la vaksaj maskoj, kiuj staris en ŝrankoj, en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kaj eksplodis:</p>

 <p id="cf318">— Je tiuj mortmaskaj! antaŭe mi mortigos ŝin kaj min mem!</p>

 <p id="cf319">Dirinte ĉi tion, <span class="nomo" lang="la" title="Ne-Esperanta nomo. Lingvo: Latino">Vinicius</span> saltleviĝis, kaj ankoraŭfoje vokinte al <span class="nomo" lang="la" title="Ne-Esperanta nomo. Lingvo: Latino">Aulus</span>: “atendu min”, li elkuris, kiel freneza, el la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kaj kuris al <span class="nomo" lang="la" title="Ne-Esperanta nomo. Lingvo: Latino">Petronius</span>, dispuŝante envoje preterpasantojn.</p>

 <p id="cf320"><span class="nomo" lang="la" title="Ne-Esperanta nomo. Lingvo: Latino">Aulus</span> revenis hejmen kun ioma espero. Li supozis, ke se <span class="nomo" lang="la" title="Ne-Esperanta nomo. Lingvo: Latino">Petronius</span> instigis la cezaron forkapti <span class="nomo" lang="la" title="Ne-Esperanta nomo. Lingvo: Latino">Ligia</span>n, por ŝin fordoni al <span class="nomo" lang="la" title="Ne-Esperanta nomo. Lingvo: Latino">Vinicius</span>, <span class="nomo" lang="la" title="Ne-Esperanta nomo. Lingvo: Latino">Vinicius</span> rekondukos ŝin en ilian domon. Fine nemalgrave konsolis lin la penso, ke se <span class="nomo" lang="la" title="Ne-Esperanta nomo. Lingvo: Latino">Ligia</span> ne estos savita, ŝi estos tamen venĝita kaj ŝirmita per morto kontraŭ la malhonoro. Li kredis, ke <span class="nomo" lang="la" title="Ne-Esperanta nomo. Lingvo: Latino">Vinicius</span> plenumos ĉion, kion li promesis. Li vidis lian furiozon kaj konis la ekscitemon, denaskan en lia tuta gento. Li mem, kvankam li amis <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel patro, preferus ŝin mortigi, ol fordoni al la cezaro, kaj se li ne konsiderus la filon, la lastan posteulon de sia gento, li sendube ĝin farus. <span class="nomo" lang="la" title="Ne-Esperanta nomo. Lingvo: Latino">Aulus</span> estis soldato, pri la stoikoj li apenaŭ aŭdis, sed per la karaktero li ne multe diferencis de ili, kaj al liaj ideoj, al lia fiereco morto konvenis pli facile kaj pli bone, ol malhonoro.</p>

 <p id="cf321">Reveninte hejmen, li trankviligis <span class="nomo" lang="la" title="Ne-Esperanta nomo. Lingvo: Latino">Pomponia</span>n, transdonis al ŝi sian esperon, kaj ili ambaŭ komencis atendi novaĵojn de <span class="nomo" lang="la" title="Ne-Esperanta nomo. Lingvo: Latino">Vinicius</span>. De tempo al tempo, kiam en la <em><span class="fremda" lang="la" title="Ne-Esperanta teksto. Lingvo: Latino">atrium</span></em> aŭdiĝadis paŝoj, ili kredis, ke tio estas <span class="nomo" lang="la" title="Ne-Esperanta nomo. Lingvo: Latino">Vinicius</span>, rekondukanta al ili la amatan infanon, kaj ili estis pretaj el la tuta animo beni ilin ambaŭ. Sed la tempo pasadis, kaj nenia novaĵo venis. Nur vespere aŭdiĝis la frapilo ĉe la pordo.</p>

 <p id="cf322">Post momento sklavo eniris kaj transdonis al <span class="nomo" lang="la" title="Ne-Esperanta nomo. Lingvo: Latino">Aulus</span> leteron. La maljuna komandanto, kvankam li ŝatis elmontradi sinregemon, prenis ĝin tamen per iom tremanta mano kaj komencis legi tiel avide, kvazaŭ de ĉi tiu letero dependus la ekzisto de lia tuta domo.</p>

 <p id="cf323">Subite lia vizaĝo mallumiĝis, kvazaŭ falus sur ĝin ombro de pasanta nubo.</p>

 <p id="cf324">— Legu — li diris, turninte sin al <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf325"><span class="nomo" lang="la" title="Ne-Esperanta nomo. Lingvo: Latino">Pomponia</span> prenis la leteron kaj legis, kio sekvas:</p>

 <p id="cf326">“<span class="nomo" lang="la" title="Ne-Esperanta nomo. Lingvo: Latino">Marcus</span> Vincius, saluton al <span class="nomo" lang="la" title="Ne-Esperanta nomo. Lingvo: Latino">Aulus Plautius</span>. Kio okazis, okazis laŭ la volo de la cezaro, antaŭ kiu klinu la kapojn, kiel klinas mi kaj <span class="nomo" lang="la" title="Ne-Esperanta nomo. Lingvo: Latino">Petronius</span>”.</p>

 <p id="cf327">Sekvis longa silento.</p>

 </div>

 <div class="chapitro" id="quovadis6"> <h3 id="cf328">ĈAPITRO <span class="num" title="">VI</span> </h3> <p id="cf329"><span class="nomo" lang="la" title="Ne-Esperanta nomo. Lingvo: Latino">Petronius</span> estis hejme. La pordisto ne kuraĝis haltigi <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiu enkuris la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kiel fulmotondro, poste, eksciinte, ke oni devas serĉi la mastron en la biblioteko, kun tiu sama impeto enkuris la bibliotekon, kaj trovinte <span class="nomo" lang="la" title="Ne-Esperanta nomo. Lingvo: Latino">Petronius</span>on skribanta, elŝiris la kanon el lia mano, rompis ĝin, ĵetegis teren, poste premkaptis liaj brakojn per la fingroj kaj, proksimigante la vizaĝon al lia vizaĝo, komencis demandi per raŭka voĉo:</p>

 <p id="cf330">— Kion vi faris kun ŝi? Kie ŝi estas?</p>

 <p id="cf331">Sed subite okazis io mirindega. La delikatforma kaj malhardita <span class="nomo" lang="la" title="Ne-Esperanta nomo. Lingvo: Latino">Petronius</span> ekkaptis la manon de la juna atleto, premantan lian brakon, post tio li ekkaptis lian duan manon, kaj tenante ilin ambaŭ en sia unu kun forto de fera premilo, diris:</p>

 <p id="cf332">— Mi estas malfortulo nur matene, sed vespere mi reakiras la antaŭan viglecon. Provu liberiĝi. Gimnastikon evidente instruis al vi teksisto, kaj konduton forĝisto.</p>

 <p id="cf333">Sur lia vizaĝo ne vidiĝis eĉ kolero, nur en la okuloj ekflametis ia pala rebrilo de kuraĝo kaj energio. Post momento li lasis la manojn de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu staris antaŭ li humiligita, hontigita kaj furioza.</p>

 <p id="cf334">— Ŝtalan manon vi havas — li diris — sed je ĉiuj dioj de la infero mi ĵuras, ke se vi min perfidis, mi enbatos ponardon en vian gorĝon, eĉ en la ĉambroj de la cezaro.</p>

 <p id="cf335">— Ni parolu trankvile — rediris <span class="nomo" lang="la" title="Ne-Esperanta nomo. Lingvo: Latino">Petronius</span>. — Ŝtalo estas pli forta, ol fero, do kvankam el unu via brako oni povus fari du miajn, mi ne devas vin timi. Aliflanke, doloras min via krudeco, kaj se la homa sendankeco povus min ankoraŭ mirigi, mi mirus vian sendankecon.</p>

 <p id="cf336">— Kie estas <span class="nomo" lang="la" title="Ne-Esperanta nomo. Lingvo: Latino">Ligia</span>?</p>

 <p id="cf337">— En la malĉastejo, tio estas en la domo de la cezaro.</p>

 <p id="cf338">— <span class="nomo" lang="la" title="Ne-Esperanta nomo. Lingvo: Latino">Petronius</span>!</p>

 <p id="cf339">— Trankviliĝu kaj sidiĝu. Mi petis la cezaron pri du aferoj, kiujn li promesis al mi: une, ke li eligu <span class="nomo" lang="la" title="Ne-Esperanta nomo. Lingvo: Latino">Ligia</span>n el la domo de <span class="nomo" lang="la" title="Ne-Esperanta nomo. Lingvo: Latino">Aulus</span>, due, ke li donu ŝin al vi. Ĉu vi ne havas ponardon ie en la faldoj de via togo? Eble vi frapos min? Sed mi konsilas al vi atendi kelkajn tagojn, ĉar oni prenus vin en malliberejon, kaj dume Liga enuus en via domo.</p>

 <p id="cf340">— Sekvis silento. <span class="nomo" lang="la" title="Ne-Esperanta nomo. Lingvo: Latino">Vinicius</span> dum certa tempo rigardis <span class="nomo" lang="la" title="Ne-Esperanta nomo. Lingvo: Latino">Petronius</span>on per mirplenaj okuloj, post kio li diris:</p>

 <p id="cf341">— Pardonu min. Mi ŝin amas, kaj la amo konfuzas mian prudenton.</p>

 <p id="cf342">— Admiru min, <span class="nomo" lang="la" title="Ne-Esperanta nomo. Lingvo: Latino">Marcus</span>. Antaŭhieraŭ mi diris al la cezaro la jenon: mia nevo, <span class="nomo" lang="la" title="Ne-Esperanta nomo. Lingvo: Latino">Vinicius</span>, tiel ekamegis iun malgrasaĉan knabinon, kiun oni prizorgas ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj, ke lia domo ŝanĝis sin en vaporbanejon de sopiroj. Vi, cezaro — mi diris — kaj mi, kiuj scias, kio estas la vera beleco, ne donus por ŝi eĉ mil sestercojn, sed la knabo ĉiam ja estis malsaĝa, kiel tripieda tablo, kaj nun li entute malsaĝiĝis.</p>

 <p id="cf343">— <span class="nomo" lang="la" title="Ne-Esperanta nomo. Lingvo: Latino">Petronius</span>!</p>

 <p id="cf344">— Se vi ne komprenas, ke mi diris ĉi tion, volante sekurigi <span class="nomo" lang="la" title="Ne-Esperanta nomo. Lingvo: Latino">Ligia</span>n, mi emas ekkredi, ke mi diris la veron. Mi persvadis al la Kuprobarba, ke tia estetikulo, kiel li, ne povas konsideri tian knabinon bela, kaj <span class="nomo" lang="la" title="Ne-Esperanta nomo. Lingvo: Latino">Nero</span>, kiu ĝis nun ne kuraĝas rigardi alie, ol per miaj okuloj, ne trovos en ŝi belecon, kaj ne trovinte ĝin, li ŝin ne deziros. Oni devis sendanĝerigi la simion kaj bridi ĝin per ŝnuro. Nun <span class="nomo" lang="la" title="Ne-Esperanta nomo. Lingvo: Latino">Ligia</span>n pritaksos ĝuste ne li, sed <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj nature ŝi klopodos kiel eble baldaŭ forigi ŝin el la palaco. Kaj mi parolis, kvazaŭ senintence al la Kubra barbo: “Prenu <span class="nomo" lang="la" title="Ne-Esperanta nomo. Lingvo: Latino">Ligia</span>n kaj donu ŝin al <span class="nomo" lang="la" title="Ne-Esperanta nomo. Lingvo: Latino">Vinicius</span>. Vi rajtas ĝin fari, ĉar ŝi estas garantiulino, kaj se vi ĝin faros, vi malbonagos kontraŭ <span class="nomo" lang="la" title="Ne-Esperanta nomo. Lingvo: Latino">Aulus</span>.” Kaj li konsentis. Li havis nenian kaŭzon por malkonsenti, tiom pli, ke mi donis al li okazon suferigi honestajn homojn. Oni faros vin oficiala gardisto de la garantiulino, oni transdonos en viajn manojn tiun ligan trezoron, kaj vi, kiel aliancano de la bravaj ligoj, kaj kune fidela servisto de la cezaro, ne nur nenion perdos el tiu trezoro, sed eĉ klopodos ĝin multobligi. La cezaro, dezirante konservi la formojn, tenos ŝin dum kelkaj tagoj en sia domo, kaj poste forsendos ŝin en vian <em><span class="fremda" lang="la" title="Ne-Esperanta teksto. Lingvo: Latino">insula</span></em>, feliĉulo!</p>

 <p id="cf345">— Ĉu ĝi estas vero? Nenio minacas ŝin en la domo de la cezaro?</p>

 <p id="cf346">— Se ŝi devus ekloĝi tie por ĉiam, <span class="nomo" lang="la" title="Ne-Esperanta nomo. Lingvo: Latino">Poppaea</span> parolus pri ŝi kun <span class="nomo" lang="la" title="Ne-Esperanta nomo. Lingvo: Latino">Locusta</span>, sed dum kelkaj tagoj nenio ŝin minacas. En la cezara palaco estas dek mil homoj. Povas esti, ke <span class="nomo" lang="la" title="Ne-Esperanta nomo. Lingvo: Latino">Nero</span> tute ŝin ne vidos, tiom pli, ke li tiagrade ĉion konfidis al mi, ke antaŭ momento estis ĉe mi la centuriestro kaj sciigis, ke li forkondukis la knabinon en la palacon kaj transdonis en la manojn de <span class="nomo" lang="la" title="Ne-Esperanta nomo. Lingvo: Latino">Acte</span>. <span class="nomo" lang="la" title="Ne-Esperanta nomo. Lingvo: Latino">Acte</span> estas bonkora persono, kaj tial mi ordonis transdoni <span class="nomo" lang="la" title="Ne-Esperanta nomo. Lingvo: Latino">Ligia</span>n al ŝi. <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> videble same opinias, ĉar ŝi skribis al ŝi. Morgaŭ estos festeno ĉe <span class="nomo" lang="la" title="Ne-Esperanta nomo. Lingvo: Latino">Nero</span>. Mi rezervis por vi lokon apud <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf347">— Pardonu mian koloreman, <span class="nomo" lang="la" title="Ne-Esperanta nomo. Lingvo: Latino">Caius</span> — diris <span class="nomo" lang="la" title="Ne-Esperanta nomo. Lingvo: Latino">Vinicius</span>. — Mi kredis, ke vi ordonis forkapti ŝin por vi mem, aŭ por la cezaro.</p>

 <p id="cf348">— Mi povas pardoni vian koleremon, sed pli malfacile estas al mi pardoni viajn vulgarajn gestojn, krudajn kriojn kaj la voĉon, similan al tiu de morao-ludanto. Tio ĉi ne plaĉas al mi, <span class="nomo" lang="la" title="Ne-Esperanta nomo. Lingvo: Latino">Marcus</span>, kaj de tio ĉi gardu vin. Sciu, ke la peristo de <span class="nomo" lang="la" title="Ne-Esperanta nomo. Lingvo: Latino">Nero</span> estas <span class="nomo" lang="la" title="Ne-Esperanta nomo. Lingvo: Latino">Tigellinus</span>, kaj sciu ankaŭ, ke se mi volus preni la knabinon por mi mem, tiam, rigardante rekte en viajn okulojn, mi dirus al vi la jenon: <span class="nomo" lang="la" title="Ne-Esperanta nomo. Lingvo: Latino">Vinicius</span>, mi forprenas de vi <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj mi tenos ŝin tiel longe, ĝis ŝi enuigos min.</p>

 <p id="cf349">Tiel parolante, li komencis rigardi per siaj nuksokoloraj pupiloj rekte en la okulojn de <span class="nomo" lang="la" title="Ne-Esperanta nomo. Lingvo: Latino">Vinicius</span>, kun esprimo malvarma kaj impertinenta, kaj la juna viro entute konfuziĝis.</p>

 <p id="cf350">— La kulpo estas mia — li diris. — Vi estas bona, honesta, kaj mi dankas vin el la tuta animo. Permesu nur fari al vi ankoraŭ unu demandon. Kial vi ne ordonis sendi <span class="nomo" lang="la" title="Ne-Esperanta nomo. Lingvo: Latino">Ligia</span>n rekte en mian domon?</p>

 <p id="cf351">— Ĉar la cezaro volas konservi la formojn. Oni parolos pri tio en Romo, kaj ĉar ni forprenis <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel garantiulinon, tial, tiel longe, kiel oni parolos, ŝi restos en la cezara palaco. Poste oni senbrue forsendos ŝin al vi, kaj la afero estos finita. La Kuprobarba estas malkuraĝa hundo. Li scias, ke lia potenco estas senlima, tamen li penas trovi pretekston por ĉiu sia ago. Ĉu vi jam kvietiĝis tiom, por povi iomete filozofi? Ofte venis en mian penson la demando, kial krimo, se ĝi eĉ estus potenca, kiel cezaro, kaj kiel li, certa pri senpuneco, ĉiam klopodas pri ŝajnoj de leĝo, de justeco kaj virto? Por kio tiu peno? Mi opinas, ke mortigi sian fraton, patrinon kaj edzinon estas faroj, indaj je iu azia reĝaĉo, ne je roma cezaro; sed se tio al mi okazus, mi ne skribus pravigajn leterojn al la senato... Sed <span class="nomo" lang="la" title="Ne-Esperanta nomo. Lingvo: Latino">Nero</span> skribas — <span class="nomo" lang="la" title="Ne-Esperanta nomo. Lingvo: Latino">Nero</span> serĉas pretekstojn, ĉar <span class="nomo" lang="la" title="Ne-Esperanta nomo. Lingvo: Latino">Nero</span> estas timulo. Tamen <span class="nomo" lang="la" title="Ne-Esperanta nomo. Lingvo: Latino">Tiberius</span>, ekzemple, ne estis timulo — malgraŭ tio li pravigadis ĉiujn siajn farojn. Kial tiel estas? Kio estas tiu stranga, pretervola respekto, kiun malbono esprimas al virto? Ĉu vi scias, kio ŝajnas al mi? Nome, ke ĝi okazas tial, ĉar krimo estas malbela, kaj virto estas bela. <em><span class="fremda" lang="la" title="Ne-Esperanta teksto. Lingvo: Latino">Ergo</span></em>, vera estetikulo estas samfakte virtulo. <em><span class="fremda" lang="la" title="Ne-Esperanta teksto. Lingvo: Latino">Ergo</span></em>, mi estas virtulo. Mi devas hodiaŭ verŝi iom da vino al la ombroj de Protagoro, Prodiko kaj Gorgiaso. Montriĝas, ke ankaŭ la sofistoj povas kelkfoje esti utilaj. Aŭskultu min, ĉar mi parolas plu. Mi forprenis <span class="nomo" lang="la" title="Ne-Esperanta nomo. Lingvo: Latino">Ligia</span>n de <span class="nomo" lang="la" title="Ne-Esperanta nomo. Lingvo: Latino">Aulus</span>, por ŝin doni al vi. Bone. Sed <span class="nomo" lang="la" title="Ne-Esperanta nomo. Lingvo: Latino">Lizipo</span> farus el vi belegajn grupojn. Vi ambaŭ estas belaj, sekve ankaŭ mia faro estas bela, kaj estante bela, ĝi ne povas esti malbona. Rigardu, <span class="nomo" lang="la" title="Ne-Esperanta nomo. Lingvo: Latino">Marcus</span>! jen antaŭ vi sidas virto, enkorpigita en <span class="nomo" lang="la" title="Ne-Esperanta nomo. Lingvo: Latino">Petronius</span>on. Se Aristido vivus, li devus veni al mi kaj oferi al mi cent minaojn por mallonga prelego pri virto.</p>

 <p id="cf352">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, homo, kiun la realeco interesis pli, ol prelegoj pri virto, diris:</p>

 <p id="cf353">— Morgaŭ mi vidos <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj poste mi havos ŝin en mia domo ĉiutage, ĉiam kaj ĝis la morto.</p>

 <p id="cf354">— Vi havos <span class="nomo" lang="la" title="Ne-Esperanta nomo. Lingvo: Latino">Ligia</span>n, sed mi havos sur la kapo <span class="nomo" lang="la" title="Ne-Esperanta nomo. Lingvo: Latino">Aulus</span>on. Li alvokos kontraŭ mi venĝon de ĉiuj subteraj dioj. Kaj se li, bestaĉo, prenus antaŭe lecionon de deklamado... Sed li insultos tiel, kiel miajn klientojn insultadis mia iama pordisto, kiun cetere mi pro tio sendis en kamparan punlaborejon.</p>

 <p id="cf355">— <span class="nomo" lang="la" title="Ne-Esperanta nomo. Lingvo: Latino">Aulus</span> estis ĉe mi. Mi promesis sendi al li sciigon pri <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf356">— Skribu al li, ke la volo de la “dia” cezaro estas la plej alta leĝo, kaj ke via unua filo ricevos la nomon <span class="nomo" lang="la" title="Ne-Esperanta nomo. Lingvo: Latino">Aulus</span>. Havu la maljunulo ian konsolon. Mi estas preta peti la Kuprobarban, ke li alvoku lin al la morgaŭa festeno. Li vin ekvidu en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> apud <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf357">— Ne faru tion — diris <span class="nomo" lang="la" title="Ne-Esperanta nomo. Lingvo: Latino">Vinicius</span>. — Mi tamen sentas kompaton al ili, speciale al <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf358">Kaj li eksidis por skribi tiun leteron, kiu senigis la maljunan komandanton de la lasta espero.</p>

 </div>

 <div class="chapitro" id="quovadis7"> <h3 id="cf359">ĈAPITRO <span class="num" title="">VII</span> </h3> <p id="cf360">Antaŭ <span class="nomo" lang="la" title="Ne-Esperanta nomo. Lingvo: Latino">Acte</span>, la eksamatino de <span class="nomo" lang="la" title="Ne-Esperanta nomo. Lingvo: Latino">Nero</span>, iam klinadis sin la plej altaj kapoj en Romo. Sed ŝi eĉ tiam ne volis miksi sin en la publikajn aferojn, kaj se ŝi kelkfoje uzis sian influon je la juna regnestro, ŝi faris ĝin nur por elpeti kompaton por iu. Modesta kaj humila, ŝi gajnis dankemon de multaj, kaj malamikigis kontraŭ si neniun. Eĉ Oktavia ne kapablis ŝin ekmalami. Al ĵaluzuloj ŝi ŝajnis nesufiĉe danĝera. Oni sciis, ke ĉiam ŝi amas Neron per amo malgaja kaj superplena, kiu vivas jam ne plu per espero, sed nur per rememorado de la tempo, en kiu tiu <span class="nomo" lang="la" title="Ne-Esperanta nomo. Lingvo: Latino">Nero</span> estis ne nur pli juna kaj amanta, sed ankaŭ pli bona. Oni sciis, ke ŝi ne kapablas forŝiri la animon kaj penson de tiuj rememoroj, sed atendas jam nenion, kaj ĉar oni vere ne bezonis timi, ke la cezaro revenos al ŝi, oni rigardis ŝin kiel estaĵon tute sendefendan, kaj tial oni lasas ŝin trankvile. <span class="nomo" lang="la" title="Ne-Esperanta nomo. Lingvo: Latino">Poppaea</span> konsideris ŝin nur kiel humilan servantinon, sendanĝeran ĝis tia grado, ke ŝi eĉ ne postulis ŝian foriĝon el la palaco.</p>

 <p id="cf361">Ĉar tamen la cezaro iam amis ŝin kaj forlasis sen ofendo, en trankvila, kaj eĉ certagrade amika maniero, oni konservis por ŝi certan respekton. <span class="nomo" lang="la" title="Ne-Esperanta nomo. Lingvo: Latino">Nero</span>, liberiginte ŝin, donis al ŝi en la palaco loĝejon, en tiu apartan <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj iom da servistoj. Kaj ĉar siatempe <span class="nomo" lang="la" title="Ne-Esperanta nomo. Lingvo: Latino">Pallas</span> kaj <span class="nomo" lang="la" title="Ne-Esperanta nomo. Lingvo: Latino">Narcissus</span>, kvankam liberigitoj de <span class="nomo" lang="la" title="Ne-Esperanta nomo. Lingvo: Latino">Claudius</span>, ne nur partoprenis en festenoj de <span class="nomo" lang="la" title="Ne-Esperanta nomo. Lingvo: Latino">Claudius</span>, sed eĉ, kiel potencaj ministroj, okupis distingajn lokojn, ankaŭ ŝin oni invitadis iafoje al la tablo de la cezaro. Oni ĝin faradis eble tial, ke ŝia belega persono estis vera ornamo de la festeno. Cetere, koncerne la elekton de la societo, la cezaro jam delonge forlasis ĉiajn konsiderojn. Ĉe lia tablo sidadis plej diversa miksamaso de homoj de ĉiaj klasoj kaj profesioj. Estis inter ili senatanoj, sed ĉefe tiaj, kiuj konsentis esti kune arlekenoj. Estis patricioj, maljunaj kaj junaj, avidaj je volupto, lukso kaj vivĝuo. Estis virinoj, havantaj grandajn nomojn, sed ne hezitantaj vespere surmetadi flavetajn perukojn kaj distri sin, serĉante aventurojn en mallumaj stratoj. Estis ankaŭ altaj oficistoj kaj pastroj, kiuj ĉe plenaj pokaloj mem volonte mokis la proprajn diojn, kaj apud ili — ĉiaspeca ĉifonularo, konsistanta el kantistoj, mimikistoj, muzikistoj, dancistoj kaj dancistinoj, el poetoj, kiuj, deklamante versaĵojn, pensis pri la sestercoj, kiujn ili esperis profiti per la laŭdado de versaĵoj de la cezaro, el filozofoj-mizeruloj, sekvantaj per avidaj okuloj la servatajn manĝojn, el famaj veturigistoj, ĵonglistoj, miraklistoj, fabelrakantistoj, komikistoj, fine el diversaj sentaŭguloj, kiujn modo aŭ malsaĝeco kronis kiel unutagajn eminentulojn, kaj inter kiuj ne mankis eĉ tiaj, kiuj per longaj haroj kovris la orelojn, trapikitajn signe de sklaveco.</p>

 <p id="cf362">Pli famaj el ili okupis la lokojn rekte ĉe la tabloj, malpli gravaj servis dum la manĝado kiel distristoj, atendante la momenton, en kiu la servistaro permesos al ili ĵeti sin sur la restintajn manĝaĵojn kaj trinkaĵojn. Tiaspecajn gastojn venigadis <span class="nomo" lang="la" title="Ne-Esperanta nomo. Lingvo: Latino">Tigellinus</span>, <span class="nomo" lang="la" title="Ne-Esperanta nomo. Lingvo: Latino">Vatinius</span> kaj <span class="nomo" lang="la" title="Ne-Esperanta nomo. Lingvo: Latino">Vitelius</span>; al la gastoj ili ofte devis havigi vestojn, konvenajn al la ĉambroj de la cezaro, kiu cetere ŝatis tian societon, sentante sin en ĝi plej senĝena. La lukso de la kortego origis ĉion kaj donis sian brilon al ĉio. Grandaj kaj malgrandoj, idoj de eminentaj gentoj kaj strataj ĉifonuloj, potencaj artistoj kaj mizeraj talentaĉuloj premis sin en la palacon, por satigi la ravitajn okulojn per la lukso, superpasanta la homan imagon, kaj proksimiĝi al la disdonanto de ĉiaj favoroj, riĉaĵoj kaj bonoj, kies unu ekplaĉo povis verdire malaltigi, sed povis ankaŭ senmezure altigi.</p>

 <p id="cf363">En tiu tago ankaŭ <span class="nomo" lang="la" title="Ne-Esperanta nomo. Lingvo: Latino">Ligia</span> devis partopreni en simila festeno. Timo, necerteco kaj kapturno, ne mirinda post la subita travivaĵo, batalis en ŝi kun la deziro malobei. Ŝi timis la cezaron, ŝi timis la homojn, ŝi timis la palacon, kies svarmobruo preskaŭ senigis ŝin de la konscio, ŝi timis al festenojn, pri kies senhonteco ŝi aŭdis de <span class="nomo" lang="la" title="Ne-Esperanta nomo. Lingvo: Latino">Aulus</span>, de <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> kaj ilaj amikoj. Estante juna knabino, ŝi ne estis tamen sencia pri la vivo, ĉar la scio pri malbono frue atingadis en tiuj tempoj eĉ infanajn orelojn. Ŝi sciis do, ke en ĉi tiu palaco minacas ŝin pereo, pri kiu cetere avertis ŝin <span class="nomo" lang="la" title="Ne-Esperanta nomo. Lingvo: Latino">Pomponia</span> en la adiaŭa momento. Havante tamen animon junan, nekutimigitan al malvirto, kaj fervore konfesante la instruon, enradikigitan al ŝi de la kvazaŭ-patrino, ŝi promesis defendi sin kontraŭ tiu pereo: ŝi ĝin promesis al la patrino, al si mem, kaj ankaŭ al tiu Dia instruisto, je kiu ŝi ne nur kredis, sed kiun ŝi ankaŭ ekamis per sia duoninfana koro pro la dolĉeco de lia instruo, pro la maldolĉeco de la morto kaj pro la gloro de l’ leviĝo el mortintoj.</p>

 <p id="cf364">Ŝi estis ankaŭ certa, ke nun nek <span class="nomo" lang="la" title="Ne-Esperanta nomo. Lingvo: Latino">Aulus</span>, nek <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> estos plu respondaj por ŝiaj agoj, ŝi do pripensis, ĉu ne estos pli bone malobei kaj ne iri al la festeno. Unuflanke timo kaj maltrankvilo laŭte parolis en ŝia animo, aliflanke naskiĝis en ŝi la deziro elmontri kuraĝon, persiston, riski torturojn kaj morton. La Dia instruisto ja tiel ordonis. Li ja mem donis la ekzemplon. <span class="nomo" lang="la" title="Ne-Esperanta nomo. Lingvo: Latino">Pomponia</span> ja rakontis al ŝi, ke la plej fervoraj inter la kredantoj avidas per la tuta animo tian provon kaj preĝas pri ĝi. Ankaŭ <span class="nomo" lang="la" title="Ne-Esperanta nomo. Lingvo: Latino">Ligia</span>n, kiam ŝi estis ankoraŭ infano, ekregadis kelkfoje simila deziro. Ŝi vidis sin martirino, kun vundoj en la manoj kaj piedoj, blanka, kiel neĝo, belega per supertera belegeco, portata de same blankaj anĝeloj en la ĉielbluon, kaj ŝia animo trovis ĝuon en similaj vizioj. Estis en tio multe da infanaj revoj, sed estis ankaŭ iom da memplaĉo, pro kiu <span class="nomo" lang="la" title="Ne-Esperanta nomo. Lingvo: Latino">Pomponia</span> ŝin admonis. Kaj nun, kiam la malobeo al la volo de la cezaro povis sekvigi ian teruran punon, kaj kiam la torturoj, ofte viditaj en revoj, povis iĝi realaĵo, al la belaj vizioj, al la memplaĉo, aliĝis ankoraŭ ia scivolo, miksita kun timo — kiel oni ŝin punos kaj kian specon de torturoj oni elektos por ŝi.</p>

 <p id="cf365">Kaj tiel ŝia duoninfana ankoraŭ animo ŝancelis sin en du flankajn. Sed <span class="nomo" lang="la" title="Ne-Esperanta nomo. Lingvo: Latino">Acte</span>, eksciinte pri tiu hezitado, ekrigardis ŝin kun tia mirego, kvazaŭ la knabino parolus en deliro. Elmontri malobeon al la volo de la cezaro? Riski de la unua momento lian koleron? Por tio oni ja devas esti infano, ne scianta, kion ĝi parolas. El la propraj vortoj de <span class="nomo" lang="la" title="Ne-Esperanta nomo. Lingvo: Latino">Ligia</span> montriĝas, ke ĝuste, ŝi ne estas garantiulino, sed knabino, forgesita de sia nacio. Defendas ŝin neniu leĝo de nacioj, kaj se ĝi ŝin eĉ defendus, la cezaro estas sufiĉe potenca, por dispremi ĝin per la piedoj en momento de kolero. Ekplaĉis al la cezaro ŝin preni, kaj de tiam li ŝin disponas. De tiam ŝi dependas de lia volo, super kiu estas neniu alia en la mondo.</p>

 <p id="cf366">— Jes — ŝi parolis plu — mi ankaŭ legis la leterojn de Paŭlo el Tarso, kaj mi scias, ke super la tero estas Dio kaj estas la Filo de Dio, kiu leviĝis el mortintoj, sed sur la tero estas nur la cezaro. Memoru ĉi tion, <span class="nomo" lang="la" title="Ne-Esperanta nomo. Lingvo: Latino">Ligia</span>. Mi scias ankaŭ, ke via instruo ne permesas al vi esti tio, kio mi estis, kaj ke kiam venas elekto inter malhonoro kaj morto, al vi, kiel al la stoikaj, pri kiuj rakontis al mi <span class="nomo" lang="la" title="Ne-Esperanta nomo. Lingvo: Latino">Epictetus</span>, permesite estas nur la morton elekti. Sed ĉi vi povas antaŭvidi, ke vin atendas morto, ne malhonoro? Ĉu vi ne aŭdis pri la filino de <span class="nomo" lang="la" title="Ne-Esperanta nomo. Lingvo: Latino">Sejanus</span>, kiu, estante ankoraŭ malgranda infano, devis, laŭ la ordono de <span class="nomo" lang="la" title="Ne-Esperanta nomo. Lingvo: Latino">Tiberius</span>, suferi malhonorigon antaŭ la morto, por ke respektita estu la leĝo, kiu malpermesas mortpuni virgulinojn! <span class="nomo" lang="la" title="Ne-Esperanta nomo. Lingvo: Latino">Ligia</span>, <span class="nomo" lang="la" title="Ne-Esperanta nomo. Lingvo: Latino">Ligia</span>, ne incitu la cezaron! Kiam venos la decida momento, kiam vi devos elekti inter malhonoro kaj morto, vi agos, kiel via Vero al vi ordonas, sed ne serĉu propravole pereon kaj ne incitu pro malgrava kaŭzo la teran, kaj krom tio kruelan, dion.</p>

 <p id="cf367"><span class="nomo" lang="la" title="Ne-Esperanta nomo. Lingvo: Latino">Acte</span> parolis kun granda kompato, kaj eĉ kun ekscito, kaj estante denature miopa, ŝi alŝovis sian dolĉan vizaĝon al la vizaĝo de <span class="nomo" lang="la" title="Ne-Esperanta nomo. Lingvo: Latino">Ligia</span>, kvazaŭ volante kontroli, kian impreson faras ŝiaj vortoj.</p>

 <p id="cf368">Kaj <span class="nomo" lang="la" title="Ne-Esperanta nomo. Lingvo: Latino">Ligia</span>, kun fidemo de infano ĵetinte siajn brakojn ĉirkaŭ ŝian kolon, diris:</p>

 <p id="cf369">— Vi estas bona, <span class="nomo" lang="la" title="Ne-Esperanta nomo. Lingvo: Latino">Acte</span>.</p>

 <p id="cf370"><span class="nomo" lang="la" title="Ne-Esperanta nomo. Lingvo: Latino">Acte</span>, kies koron tuŝis la laŭdo kaj fidemo, alpremis ŝin al la brusto, kaj post tio, liberiĝinte el la brakaj de la knabino, respondis:</p>

 <p id="cf371">— Mia feliĉo pasis, kaj la ĝojo pasis, sed malbona mi ne estas.</p>

 <p id="cf372">Poste ŝi komencis iri per rapidaj paŝoj en la ĉambro kaj paroli al si mem, kvazaŭ kun malespero:</p>

 <p id="cf373">— Ne! Li ankaŭ ne estis malbona. Li mem tiam pensis, ke li estas bona, kaj volis esti bona. Mi scias tion plej certe. Ĉio tio venis pli malfrue... kiam li ĉesis ami... Aliaj faris lin tia, kia li estas — aliaj — kaj <span class="nomo" lang="la" title="Ne-Esperanta nomo. Lingvo: Latino">Poppaea</span>!</p>

 <p id="cf374">Tiam larmoj kovris ŝiajn okulharojn. <span class="nomo" lang="la" title="Ne-Esperanta nomo. Lingvo: Latino">Ligia</span> sekvis ŝin dum ia tempo per siaj bluaj okuloj, kaj fine ŝi diris:</p>

 <p id="cf375">— Vi lin bedaŭras, <span class="nomo" lang="la" title="Ne-Esperanta nomo. Lingvo: Latino">Acte</span>?</p>

 <p id="cf376">— Mi bedaŭras — respondis obtuze la grekino.</p>

 <p id="cf377">Denove ŝi komencis paŝi kun manoj kunpremitaj, kvazaŭ de doloro, kaj kun senhelpa vizaĝo.</p>

 <p id="cf378">Kaj <span class="nomo" lang="la" title="Ne-Esperanta nomo. Lingvo: Latino">Ligia</span> malkuraĝe demandis plu:</p>

 <p id="cf379">— Vi lin ankoraŭ amas, <span class="nomo" lang="la" title="Ne-Esperanta nomo. Lingvo: Latino">Acte</span>?</p>

 <p id="cf380">— Mi amas...</p>

 <p id="cf381">Post momento ŝi aldonis:</p>

 <p id="cf382">— Lin neniu amas, krom mi. . .</p>

 <p id="cf383">Sekvis silento, dum kiu <span class="nomo" lang="la" title="Ne-Esperanta nomo. Lingvo: Latino">Acte</span> penis reatingi trankvilecon, konfuzitan de la rememoroj, kaj kiam fine ŝia vizaĝo akiris la kutiman esprimon de silenta malĝojo, ŝi diris:</p>

 <p id="cf384">— Ni parolu pri vi, <span class="nomo" lang="la" title="Ne-Esperanta nomo. Lingvo: Latino">Ligia</span>. Eĉ ne pensu malobei la cezaron. Tio estus frenezaĵo. Trankviliĝu fine. Mi bone konas ĉi tiun domon kaj mi supozas, ke flanke de la cezaro nenio al vi minacas. Se <span class="nomo" lang="la" title="Ne-Esperanta nomo. Lingvo: Latino">Nero</span> ordonus vin forkapti por si mem, oni ne venigus vin sur Palatinon. Ĉi tie regas <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj <span class="nomo" lang="la" title="Ne-Esperanta nomo. Lingvo: Latino">Nero</span>, de kiam ŝi naskis al li la filinon, estas ankoraŭ pli sub ŝia povo... Ne, <span class="nomo" lang="la" title="Ne-Esperanta nomo. Lingvo: Latino">Nero</span> ordonis, vere, ke vi ĉeestu la festenon, sed ĝis nun li vin ne vidis, nek demandis pri vi, do li ne interesas sin pri vi. Eble li forprenis vin de <span class="nomo" lang="la" title="Ne-Esperanta nomo. Lingvo: Latino">Aulus</span> kaj <span class="nomo" lang="la" title="Ne-Esperanta nomo. Lingvo: Latino">Pomponia</span> nur pro malamo al ili... <span class="nomo" lang="la" title="Ne-Esperanta nomo. Lingvo: Latino">Petronius</span> al mi skribis, ke mi zorgu pri vi, kaj ĉar <span class="nomo" lang="la" title="Ne-Esperanta nomo. Lingvo: Latino">Pomponia</span>, kiel vi scias, ankaŭ skribis, ili verŝajne interkompreniĝis. Eble li faris tion laŭ ŝia peto. Se tiel estas, se ankaŭ li, laŭ la peto de <span class="nomo" lang="la" title="Ne-Esperanta nomo. Lingvo: Latino">Pomponia</span>, ekzorgus pri vi, nenio vin minacas, kaj eĉ povas esti, ke <span class="nomo" lang="la" title="Ne-Esperanta nomo. Lingvo: Latino">Nero</span> laŭ lia instigo resendos vin al <span class="nomo" lang="la" title="Ne-Esperanta nomo. Lingvo: Latino">Aulus</span>oj. Mi ne scias, ĉu <span class="nomo" lang="la" title="Ne-Esperanta nomo. Lingvo: Latino">Nero</span> lin tre amas, sed mi scias, ke malofte li kuraĝas malkonsenti kun lia opinio.</p>

 <p id="cf385">— Ha, <span class="nomo" lang="la" title="Ne-Esperanta nomo. Lingvo: Latino">Acte</span>! — respondis <span class="nomo" lang="la" title="Ne-Esperanta nomo. Lingvo: Latino">Ligia</span>. — <span class="nomo" lang="la" title="Ne-Esperanta nomo. Lingvo: Latino">Petronius</span> estis ĉe ni, antaŭ ol oni min forprenis, kaj mia patrino estis konvinkita, ke <span class="nomo" lang="la" title="Ne-Esperanta nomo. Lingvo: Latino">Nero</span> ekpostulis la transdonon de mi laŭ lia instigo.</p>

 <p id="cf386">— Tio ĉi estus malbona — diris <span class="nomo" lang="la" title="Ne-Esperanta nomo. Lingvo: Latino">Acte</span>.</p>

 <p id="cf387">Sed, enpensiĝinte por momento, ŝi kontinuigis:</p>

 <p id="cf388">— Eble tamen <span class="nomo" lang="la" title="Ne-Esperanta nomo. Lingvo: Latino">Petronius</span> nur elbabilis antaŭ <span class="nomo" lang="la" title="Ne-Esperanta nomo. Lingvo: Latino">Nero</span> ĉe iu noktomanĝo, ke li vidis ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj la garantiulinon de la ligoj, kaj <span class="nomo" lang="la" title="Ne-Esperanta nomo. Lingvo: Latino">Nero</span>, kiu estas ĵaluza pri sia aŭtoritato, ekpostulis vin tial, ke garantiuloj apartenas al la cezaro. Li cetere ne amas <span class="nomo" lang="la" title="Ne-Esperanta nomo. Lingvo: Latino">Aulus</span>on kaj <span class="nomo" lang="la" title="Ne-Esperanta nomo. Lingvo: Latino">Pomponia</span>n... Ne! Ne ŝajnas al mi, ke <span class="nomo" lang="la" title="Ne-Esperanta nomo. Lingvo: Latino">Petronius</span>, se li volus forpreni vin de <span class="nomo" lang="la" title="Ne-Esperanta nomo. Lingvo: Latino">Aulus</span>, uzus tian rimedon... Mi ne scias, ĉu <span class="nomo" lang="la" title="Ne-Esperanta nomo. Lingvo: Latino">Petronius</span> estas pli bona, ol tiuj, kiuj ĉirkaŭas la cezaron, sed li estas alia... Cetere eble, krom <span class="nomo" lang="la" title="Ne-Esperanta nomo. Lingvo: Latino">Petronius</span>, vi trovos ankoraŭ iun, kiu volus propeti pri vi. Ĉu vi ne ekkonis ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj iun proksiman al la cezaro?</p>

 <p id="cf389">— Mi vidadis <span class="nomo" lang="la" title="Ne-Esperanta nomo. Lingvo: Latino">Vespasian</span>on kaj <span class="nomo" lang="la" title="Ne-Esperanta nomo. Lingvo: Latino">Titus</span>on.</p>

 <p id="cf390">— La cezaro ilin ne amas.</p>

 <p id="cf391">— Kaj Senecan.</p>

 <p id="cf392">— Sufiĉas, se <span class="nomo" lang="la" title="Ne-Esperanta nomo. Lingvo: Latino">Seneca</span> ion konsilas, ke la cezaro agu kontraŭe.</p>

 <p id="cf393">La hela vizaĝo de <span class="nomo" lang="la" title="Ne-Esperanta nomo. Lingvo: Latino">Ligia</span> komencis kovri sin per ruĝo.</p>

 <p id="cf394">— Kaj <span class="nomo" lang="la" title="Ne-Esperanta nomo. Lingvo: Latino">Vinicius</span>on...</p>

 <p id="cf395">— Mi lin ne konas.</p>

 <p id="cf396">— Li estas parenco de <span class="nomo" lang="la" title="Ne-Esperanta nomo. Lingvo: Latino">Petronius</span>, kiu antaŭ nelonge revenis el Armenujo...</p>

 <p id="cf397">— Ĉu vi pensas, ke la cezaro rigardas lin favore?</p>

 <p id="cf398">— <span class="nomo" lang="la" title="Ne-Esperanta nomo. Lingvo: Latino">Vinicius</span>on ĉiuj amas.</p>

 <p id="cf399">— Kaj li volus propeti pri vi?</p>

 <p id="cf400">— Jes.</p>

 <p id="cf401"><span class="nomo" lang="la" title="Ne-Esperanta nomo. Lingvo: Latino">Acte</span> ridetis senteme kaj diris:</p>

 <p id="cf402">— Vi certe vidos lin ĉe la festeno. Partopreni ĝin vi devas, unue tial, ke vi devas... Nur tia infano, kiel vi, povus pensi alie. Due, se vi volas reveni la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj, vi trovos okazon peti <span class="nomo" lang="la" title="Ne-Esperanta nomo. Lingvo: Latino">Petronius</span>on kaj <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke ili per sia influo akiru por vi permeson de reveno. Se ili estus ĉi tie, ili ambaŭ dirus al vi la samon, kiel mi: ke freneze kaj pereige estus malobei. La cezaro povus, vere, ne rimarki vian foreston, sed se li ĝin rimarkus kaj ekpensus, ke vi kuraĝis malrespekti lian volon, tiam ne estus por vi rimedo de savo. Venu, <span class="nomo" lang="la" title="Ne-Esperanta nomo. Lingvo: Latino">Ligia</span>. Ĉu vi aŭdas tiun bruon en la domo? La suno jam malleviĝas kaj baldaŭ la gastoj komencos alveni.</p>

 <p id="cf403">— Vi estas prava, <span class="nomo" lang="la" title="Ne-Esperanta nomo. Lingvo: Latino">Acte</span> — respondis <span class="nomo" lang="la" title="Ne-Esperanta nomo. Lingvo: Latino">Ligia</span> — kaj mi sekvos vian konsilon.</p>

 <p id="cf404">Kiom da deziro renkonti <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj <span class="nomo" lang="la" title="Ne-Esperanta nomo. Lingvo: Latino">Petronius</span>on estis en ŝia decido, kiom da virina scivolo vidi almenaŭ foje en la vivo tian feston, kaj en ĝi la cezaron, la kortegon, la faman <span class="nomo" lang="la" title="Ne-Esperanta nomo. Lingvo: Latino">Poppaea</span>n kaj aliajn belulinojn, kaj tiun tutan senegalan lukson, pri kiu oni rakontis mirindaĵojn en Romo, sendube <span class="nomo" lang="la" title="Ne-Esperanta nomo. Lingvo: Latino">Ligia</span> mem ne povis al si konsciigi. Sed malgraŭ tio <span class="nomo" lang="la" title="Ne-Esperanta nomo. Lingvo: Latino">Acte</span> estis prava, kaj la knabino bone ĝin sentis. Ŝi devis iri; kiam do la nepreco kaj la simpla prudento subtenis la kaŝitan tenton, ŝi ĉesis heziti.</p>

 <p id="cf405"><span class="nomo" lang="la" title="Ne-Esperanta nomo. Lingvo: Latino">Acte</span> kondukis ŝin tiam en sian propran <em><span class="fremda" lang="la" title="Ne-Esperanta teksto. Lingvo: Latino">unctorium</span></em>, por ŝin pomadi kaj vesti, kaj kvankam en la domo de la cezaro ne mankis sklavinoj, kaj <span class="nomo" lang="la" title="Ne-Esperanta nomo. Lingvo: Latino">Acte</span> havis sufiĉe da ili por la persona priservado, tamen, pro kompato al la knabino, kies senkulpeco kaj beleco movis ŝian koron, ŝi decidis mem vesti <span class="nomo" lang="la" title="Ne-Esperanta nomo. Lingvo: Latino">Ligia</span>n. Kaj tuj montriĝis, ke en la juna grekino, malgraŭ ŝia malĝojo kaj malgraŭ profunda legado de la leteroj de Paŭlo el Tarso, restis ankoraŭ multe el la greka animo, al kiu korpa beleco parolas pli, ol ĉio alia en la mondo. Nudiginte <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj ekvidinte ŝian korpon, kune flekseman kaj plenan, formitan kvazaŭ el perlamoto kaj rozo, ŝi ne povis deteni ekkrion de miro, kaj, foriĝinte je kelkaj paŝoj, rigardis kun admiro tiun senkomparan, printempan figuron.</p>

 <p id="cf406">— <span class="nomo" lang="la" title="Ne-Esperanta nomo. Lingvo: Latino">Ligia</span>! — ŝi ekkriis fine — vi estas milfoje pli bela, ol <span class="nomo" lang="la" title="Ne-Esperanta nomo. Lingvo: Latino">Poppaea</span>!</p>

 <p id="cf407">Sed la knabino, edukita en la severa domo de <span class="nomo" lang="la" title="Ne-Esperanta nomo. Lingvo: Latino">Pomponia</span>, kie oni gardis modestecon, eĉ kiam virinoj estis nur inter si, staris — belega, kiel belega sonĝo, harmonia, kiel verko de Praksitelo, aŭ kiel kanto, sed konfuzita, roza de honto, kun genuoj kunpremitaj, kun manoj sur la brusto kaj kun okulharoj, mallevitaj sur la okulojn. Fine, levinte per subita movo la brakojn, ŝi eltiris la pinglojn, subtenantajn ŝiajn harojn, kaj en unu momento, per unu kaposkuo, kovriĝis per ili, kiel per mantelo.</p>

 <p id="cf408"><span class="nomo" lang="la" title="Ne-Esperanta nomo. Lingvo: Latino">Acte</span>, proksimiĝinte kaj tuŝante ŝian malhelan hararon, parolis:</p>

 <p id="cf409">— Ho, kiajn harojn vi havas!... Mi ne surŝutos ilin per ora pudro, oro jam trabrilas tie kaj ie iliajn ondojn... Nur kelkloke mi eble aldonos oran brilon, sed facile, tiel facile, kvazaŭ radio ilin tralumus... Mirinda estas sendube via liga lando, kie tiaj knabinoj naskiĝas.</p>

 <p id="cf410">— Mi ĝin ne memoras — rediris <span class="nomo" lang="la" title="Ne-Esperanta nomo. Lingvo: Latino">Ligia</span>. — <span class="nomo" lang="la" title="Ne-Esperanta nomo. Lingvo: Latino">Ursus</span> nur al mi rakontis, ke tie estas arbaroj, arbaroj, arbaroj.</p>

 <p id="cf411">— Kaj en la arbaroj floroj floras — parolis <span class="nomo" lang="la" title="Ne-Esperanta nomo. Lingvo: Latino">Acte</span>, trempante la manojn en vazo, plena de verbeno, kaj verŝetante ĝin sur la harojn de la knabino.</p>

 <p id="cf412">Fininte tiun ĉi laboron, ŝi komencis laŭvice delikate ŝmiri ŝian korpon per aromaj oleoj el Arabujo, kaj poste kovris ĝin per senmanika, orkolora mola tuniko, sur kiun estis metota neĝblanka <em><span class="fremda" lang="la" title="Ne-Esperanta teksto. Lingvo: Latino">peplum</span></em>. Sed ĉar antaŭe oni devis kombi la harojn, ŝi ĉirkaŭvolvis ŝin dume per speco de vasta vesto, nomata <em><span class="fremda" lang="la" title="Ne-Esperanta teksto. Lingvo: Latino">synthesis</span></em>, kaj, sidiginte sur seĝon, transdonis ŝin por momento en la manojn de sklavinoj, por gardi de malproksime ŝian kombadon. Du sklavinoj komencis samtempe meti sur la malgrandajn piedojn de <span class="nomo" lang="la" title="Ne-Esperanta nomo. Lingvo: Latino">Ligia</span> blankajn, purpure broditajn ŝuojn, kruce ŝnurante ilin ĉirkaŭ la alabastraj maleoloj. Kiam la kombado esti finita, oni ondigis sur ŝi <em><span class="fremda" lang="la" title="Ne-Esperanta teksto. Lingvo: Latino">peplum</span></em> en belegajn faldojn, post kio <span class="nomo" lang="la" title="Ne-Esperanta nomo. Lingvo: Latino">Acte</span>, ferminte ŝnuron da perloj sur la kolo de <span class="nomo" lang="la" title="Ne-Esperanta nomo. Lingvo: Latino">Ligia</span> kaj tuŝinte per ora polvo ŝian harbuklojn, ordonis vesti ŝin mem dum la tuta tempo sekvante Ligan per ravitaj okuloj.</p>

 <p id="cf413">Sed baldaŭ ŝi estis preta, kaj kiam nur antaŭ la ĉefa pordego komencis aperi la unuaj portiloj, ili ambaŭ eniris en flankan kriptoportikon, el kie oni vidis la ĉefan enirejon, la internajn galeriojn kaj la korton, ĉirkaŭitan per kolonaro el numida marmoro.</p>

 <p id="cf414">Iom post iom ĉiam pli da homoj pasis sub la alta arko de la pordego, super kiu grandioza kvadrigo de Liziaso ŝajnis porti en aeron Apolonon kaj Dianon. La okulojn de <span class="nomo" lang="la" title="Ne-Esperanta nomo. Lingvo: Latino">Ligia</span> frapis mirinda vidaĵo, pri kiu la modesta domo de <span class="nomo" lang="la" title="Ne-Esperanta nomo. Lingvo: Latino">Aulus</span> povis doni al ŝi nenian imagon. Tio estis la tempo de subiro de la suno, kaj ĝiaj lastaj radioj falis sur la flavan, numidan marmoron de la kolonoj, kiu en tiuj lumoj brilis kiel oro, kaj kune nuancis rozkolore. Inter la kolonoj, apud blankaj statuoj de Danaidoj kaj aliaj, prezentantaj diojn aŭ heroojn, fluis amasoj da homoj, viroj kaj virinoj, ankaŭ similaj al statuoj, ĉar ĉirkaŭfalditaj per togoj, <em><span class="fremda" lang="la" title="Ne-Esperanta teksto. Lingvo: Latino">pepla</span></em> kaj <em><span class="fremda" lang="la" title="Ne-Esperanta teksto. Lingvo: Latino">stolae</span></em>, gracie fluantaj malsupren en molaj ondoj, sur kiuj estingiĝadis la briloj de la subiranta suno. Giganta Herkulo, kies kapo estis ankoraŭ en lumo, de la brusto jam dronanta en ombro, ĵetata de kolono, rigardis de supre la amason. <span class="nomo" lang="la" title="Ne-Esperanta nomo. Lingvo: Latino">Acte</span> montris al <span class="nomo" lang="la" title="Ne-Esperanta nomo. Lingvo: Latino">Ligia</span> senatanojn en larĝe borderitaj togoj, en koloraj tunikoj, kun kvaronlunoj sur la ŝuoj, kaj kavalirojn, kaj famajn artistojn, kaj romajn sinjorinojn, vestitajn jen rome, jen greke, jen per fantaziaj, orientaj vestoj, kun haroj, frizitaj turforme aŭ piramide, aŭ kombitaj, simile al diinstatuoj, malalte ĉe la kapo, kaj ornamitaj per floroj. Dirante la nomojn de multaj viroj kaj virinoj, <span class="nomo" lang="la" title="Ne-Esperanta nomo. Lingvo: Latino">Acte</span> aldonadis al ili mallongajn kaj ofte terurajn historiojn, kiuj inspiris al <span class="nomo" lang="la" title="Ne-Esperanta nomo. Lingvo: Latino">Ligia</span> timon, admiron, miregon. Tio estis por ŝi nova mondo, kies belecon ĝuis ŝiaj okuloj, sed kies kontrastojn ŝia knabina intelekto ne povis ekkompreni. En tiu vespera ruĝo sur la ĉielo, en tiuj vicoj de senmovaj kolonoj, pereantaj for, malproksime, kaj en tiuj homoj, similaj al statuoj, estis la grandega paco. Ŝajnis, ke inter tiuj rektliniaj marmoroj devus vivi iaj duondioj, liberaj de zorgoj, lulataj de trankvilo kaj feliĉaj; dume la mallaŭta voĉo de <span class="nomo" lang="la" title="Ne-Esperanta nomo. Lingvo: Latino">Acte</span> fojon post fojo malkovradis alian, teruran sekreton, tiel de la palaco, kiel de la homoj. Jen tie, for, oni vidas la kriptoportikon, sur kies kolonoj kaj planko ruĝas ankoraŭ sangokoloraj makuloj de la sango, per kiu surŝprucis la blankajn marmorojn <span class="nomo" lang="la" title="Ne-Esperanta nomo. Lingvo: Latino">Caligula</span>, falante de la ponardo de <span class="nomo" lang="la" title="Ne-Esperanta nomo. Lingvo: Latino">Cassius Chaerea</span>; tie oni murdis lian edzinon; tie la infanon oni disbatis kontraŭ la ŝtonoj; tie, sub tiu palacflanko, estas la subterejo, kie pro malsato mordis la fingrojn la juna <span class="nomo" lang="la" title="Ne-Esperanta nomo. Lingvo: Latino">Drusus</span>; tie oni venenis la pli maljunan, tie en teruro tordis sin <span class="nomo" lang="la" title="Ne-Esperanta nomo. Lingvo: Latino">Gemellus</span>, tie en konvulsio <span class="nomo" lang="la" title="Ne-Esperanta nomo. Lingvo: Latino">Claudius</span>, tie <span class="nomo" lang="la" title="Ne-Esperanta nomo. Lingvo: Latino">Germanicus</span>, ĉie tiuj muroj aŭdis ĝemojn kaj stertoradon de agoniantoj, kaj tiuj ĉi homoj, kiuj nun rapidas al la festeno en togoj, en koloraj tunikoj, en floroj kaj juveloj, estas eble morgaŭ kondamnotaj; eble sur pluraj vizaĝoj rideto kovras timon, maltrankvilon, necertecon pri la morgaŭa tago; eble febro, avideco, ĵaluzo mordas ĉi-momente la korojn de tiuj ekstervide senzorgaj, florkronitaj duondioj. La konfuzitaj pensoj de <span class="nomo" lang="la" title="Ne-Esperanta nomo. Lingvo: Latino">Ligia</span> ne kapablis postkuri la vortojn de <span class="nomo" lang="la" title="Ne-Esperanta nomo. Lingvo: Latino">Acte</span>, kaj dum tiu belega mondo tiris kun ĉiam pli granda forto ŝiajn okulojn, timo premis ŝian koron, kaj en la animo leviĝis subite nedirebla kaj senlima sopiro al la amata <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> kaj al la trankvila domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj, kie regis amo, ne krimo.</p>

 <p id="cf415">Dume de <span class="nomo" lang="la" title="Ne-Esperanta nomo. Lingvo: Latino">Vicus Apollinis</span> alfluadis novaj ondoj de gastoj. El trans la pordego aŭdiĝadis bruo kaj ekkrioj de klientoj, akompanantaj siajn patronojn. Sur la kortego, inter la kolonaroj, eksvarmis amasoj de cezaraj sklavoj, sklavinoj, malgrandaj servoknaboj kaj pretoriaj soldatoj, garde postenantaj en la palaco. Kelkloke inter blankaj kaj brunetaj vizaĝoj eknigris vizaĝo de numido en plumhava kasko kaj kun grandaj oraj ringoj en la oreloj. Oni portis liutojn, citrojn, faskojn da floroj, arte kulturitaj malgraŭ la malfrua aŭtuno, manlampojn arĝentajn, orajn kaj kuprajn. Ĉiam pli laŭta bruo de interparoloj miksis sin kun plaŭdado de fontano, kies gutoŝnuroj, rozaj de la vesperaj briloj, falante de alte sur marmorojn, disbatis sin sur ili kvazaŭ plorĝeme.</p>

 <p id="cf416"><span class="nomo" lang="la" title="Ne-Esperanta nomo. Lingvo: Latino">Acte</span> ĉesis rakonti, sed <span class="nomo" lang="la" title="Ne-Esperanta nomo. Lingvo: Latino">Ligia</span> rigardis plu, kvazaŭ serĉante iun en la amaso. Kaj subite ŝia vizaĝo kovriĝis per ruĝo. El inter la kolonoj elpaŝis <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Petronius</span> kaj iris al la granda <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, belegaj, trankvilaj, similaj en siaj togoj al blankaj duondioj. Al <span class="nomo" lang="la" title="Ne-Esperanta nomo. Lingvo: Latino">Ligia</span>, kiam ŝi ekvidis inter la fremdaj homoj tiujn du konatajn kaj amikajn vizaĝojn, ekŝajnis, ke granda ŝarĝo defalis de ŝia koro. Ŝi eksentis sin malpli soleca. Tiu granda sopiro al <span class="nomo" lang="la" title="Ne-Esperanta nomo. Lingvo: Latino">Pomponia</span> kaj al la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj, kiu leviĝis en ŝi antaŭ momento, subite ĉesis esti dolora. La tento vidi <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj paroli kun li sufokis ĉiujn aliajn voĉojn. Vane ŝi rememorigis al si ĉian malbonon, kiun ŝi aŭdis pri la domo de la cezaro, kaj la vortojn de <span class="nomo" lang="la" title="Ne-Esperanta nomo. Lingvo: Latino">Acte</span>, kaj la avertojn de <span class="nomo" lang="la" title="Ne-Esperanta nomo. Lingvo: Latino">Pomponia</span>; malgraŭ tiuj vortoj kaj avertoj ŝi eksentis subite, ke partopreni tiun ĉi festenon ŝi ne nur devas, sed volas: ĉe la penso, ke post momento ŝi ekaŭdos tiun simpatian kaj karan voĉon, kiu parolis al ŝi pri amo kaj pri feliĉo, inda je dioj, kaj kiu ĝis nun sonis en ŝiaj oreloj, kiel kanto, ekregis ŝin simple ĝojo.</p>

 <p id="cf417">Sed subite ŝi ektimis tiun ĝojon. Ekŝajnis al ŝi, ke en ĉi tiu momente ŝi ŝin edukis, kaj <span class="nomo" lang="la" title="Ne-Esperanta nomo. Lingvo: Latino">Pomponia</span>n, kaj sin mem. Alia afero estas iri devigite, kaj alia — ĝoji pro tia nepreco. Ŝi eksentis sin kulpa, malinda kaj perdita. Ekregis ŝin malespero kaj ŝi volis plori. Se ŝi estus sola, ŝi sergenuiĝus kaj komencus bati la bruston, ripetante: mia kulpo, mia kulpo! <span class="nomo" lang="la" title="Ne-Esperanta nomo. Lingvo: Latino">Acte</span>, preninte ŝin nun je la mano, kondukis ŝin tra internaj ĉambroj en grandegan <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, kie devis okazi la festeno, kaj sur ŝiaj okuloj kvazaŭ kuŝis nebulo, en la oreloj sonis bruo de internaj emocioj kaj la korbatado sufokis la spiron. Kiel en sonĝo ŝi ekvidis mil lampojn, flagrantajn sur la tabloj, sur la muroj, kiel en sonĝo ŝi ekaŭdis ekkrion, per kiu oni salutis la cezaron, kiel tra nebulo ŝi ekvidis lin mem. La ekkrio ŝin surdigis, blindigis ŝin la brilo, aromoj kapturnigis kaj perdinte la reston de la konscio, ŝi apenaŭ povis distingi <span class="nomo" lang="la" title="Ne-Esperanta nomo. Lingvo: Latino">Acte</span>n, kiu, lokinte ŝin ĉe la tablo, okupis mem apudan lokon.</p>

 <p id="cf418">Sed post momento malalta, konata voĉo aŭdiĝis de la alia flanko:</p>

 <p id="cf419">— Saluton al vi, plej bela el fraŭlinoj sur la tero kaj el steloj sur la ĉielo! Saluton al vi, dia <span class="nomo" lang="la" title="Ne-Esperanta nomo. Lingvo: Latino">Callina</span>!</p>

 <p id="cf420"><span class="nomo" lang="la" title="Ne-Esperanta nomo. Lingvo: Latino">Ligia</span>, rekonsciiĝinte iom, ekrigardis: apud ŝi kuŝis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf421">Li ne surhavis togon, ĉar la oportuno kaj kutimo ordonis demeti togojn por festenoj. Lian korpon korvis nur skarlata senmanika tuniko, surbordita per arĝentaj palmoj. Liaj brakoj estis nudaj, laŭ orienta kutimo ornamitaj per du larĝaj brakringoj, bukitaj super la kubutoj; sube — zorgeme senharigitaj, glataj, sed tro muskolaj, veraj brakoj de soldato, kreitaj por glavo kaj ŝildo. Sur la kapo li portis kronon el rozoj. Kun siaj brovoj, kunkreskantaj super la nazo, kun la mirindaj okuloj kaj bruneta vizaĝo li estis kvazaŭ personigo de juneco kaj forto. Al <span class="nomo" lang="la" title="Ne-Esperanta nomo. Lingvo: Latino">Ligia</span> li ekŝajnis tiel belega, ke kvankam ŝia komenca svenemo jam pasis, ŝi apenaŭ kapablis respondi:</p>

 <p id="cf422">— Saluton al vi, <span class="nomo" lang="la" title="Ne-Esperanta nomo. Lingvo: Latino">Marcus</span>...</p>

 <p id="cf423">Kaj li parolis:</p>

 <p id="cf424">— Feliĉaj estas miaj okuloj, kiuj vin vidas, feliĉaj la oreloj, kiuj aŭdis vian voĉon, pli dolĉan al mi, ol la voĉo de flutoj kaj citroj. Se oni lasus min elekti, kiu kuŝu apud mi dum tiu ĉi festeno, ĉu vi, <span class="nomo" lang="la" title="Ne-Esperanta nomo. Lingvo: Latino">Ligia</span>, aŭ Venuso, mi elektus vin, ho dia!</p>

 <p id="cf425">Kaj li komencis rigardi ŝin, kvazaŭ volante satiĝi per ŝia bildo, kaj brulvundis ŝin per la okuloj. Lia rigardo glitis de ŝia vizaĝo sur la kolon kaj sur la malkovritajn brakojn, karesis ŝian belegan figuron, ĝuis ŝin, posedprenis kaj sorbis, sed krom voluptemo, brilis en ĝi feliĉo kaj amo kaj admiro sen limo.</p>

 <p id="cf426">— Mi sciis, ke mi vin renkotos en la domo de la cezaro — li parolis plu — tamen, kiam mi vin ekvidis, tutan mian animon ekskuis tia ĝojo, kvazaŭ neatendita feliĉo min trafus.</p>

 <p id="cf427"><span class="nomo" lang="la" title="Ne-Esperanta nomo. Lingvo: Latino">Ligia</span>, rekonsciiĝinte kaj sentate, ke en ĉi tiu amaso kaj en tiu ĉi domo li estas la sola proksima al ŝi estaĵo, komencis paroli kun li kaj demandi pri ĉio, kio estis por ŝi nekomprenebla kaj kio inspiris al ŝi timon. El kie li sciis, ke li trovos ŝin en la domo de la cezaro, kaj kial ŝi estas ĉi tie? Kial la cezaro forprenis ŝin de <span class="nomo" lang="la" title="Ne-Esperanta nomo. Lingvo: Latino">Pomponia</span>? Ĉi tie ŝi timas kaj volas reveni al ŝi. Ŝi mortus pro sopiro kaj maltrankvilo, se ŝi ne esperus, ke <span class="nomo" lang="la" title="Ne-Esperanta nomo. Lingvo: Latino">Petronius</span> kaj li propetos pri ŝi la cezaron.</p>

 <p id="cf428"><span class="nomo" lang="la" title="Ne-Esperanta nomo. Lingvo: Latino">Vinicius</span> klarigis al ŝi, ke pri ŝia forkapto li eksciis de <span class="nomo" lang="la" title="Ne-Esperanta nomo. Lingvo: Latino">Aulus</span> mem. Kial ŝi estas ĉi tie, li ne scias. La cezaro antaŭ neniu pravigas siajn decidojn kaj ordonojn. Ŝi tamen ne timu. Jen li, <span class="nomo" lang="la" title="Ne-Esperanta nomo. Lingvo: Latino">Vinicius</span>, estas apud ŝi kaj restos apud ŝi. Li preferus perdi la okulojn, ol ŝin ne vidi, li preferus perdi la vivon, ol ŝin forlasi. Ŝi estas lia animo, li do gardos ŝin, kiel la propran animon. Li konstruos al ŝi en sia hejmo altaron, kiel al sia diino, li oferados sur ĝi mirhon kaj aloon, kaj printempe, anemonojn kun pomfloroj... Kaj ĉar ŝi timas la domon de la cezaro, li promesas al ŝi, ke en ĉi tiu domo ŝi ne restos.</p>

 <p id="cf429">Kvankam li parolis elturniĝeme kaj kelkfoje artifike, en lia voĉo estis sentebla vero, ĉar liaj sentoj estis veraj. Iom post iom ekposedis lin ankaŭ sincera kompato kaj ŝiaj vortoj penetris en lian animon tiel, ke kiam ŝi komencis danki lin kaj certigi, ke <span class="nomo" lang="la" title="Ne-Esperanta nomo. Lingvo: Latino">Pomponia</span> ekamis lin pro lia boneco kaj ŝi mem estos danka al li dum la tuta vivo, li ne povis ekregi sian kortuŝon kaj ŝajnis al li, ke neniam en la vivo li scios rifuzi ŝian peton. Lia koro komencis degeli. Ŝia beleco ebriigis liajn sentojn kaj li avidis ŝin, sed ankaŭ konsciis, ke ŝi estas al li tre kara kaj ke vere li povas ŝin adori, kiel diinon; li sentis ankaŭ neregeblan bezonon paroli al ŝi pri ŝia beleco kaj pri sia amo al ŝi, kaj ĉar la festena bruo laŭtiĝadis, tial, alŝovinte sin pli proksimen, li komencis flustri al ŝi vortojn bonajn, dolĉajn, fluantajn el la fundo de la animo, sonantajn kiel muziko, kaj ebriigajn kiel vino.</p>

 <p id="cf430">Kaj li ebriigadis ŝin. Inter ĉiuj tiuj fremduloj, kiuj ŝin ĉirkaŭis, li ŝajnis al ŝi ĉiam pli proksima, pli aminda, kaj tute certa kaj tutanime sindona. Li trankviligis ŝin, promesis eligi el la domo de la cezaro; li promesis, ke li ŝin ne forlasos, ke li servos al ŝi. Krom tio, antaŭe, en la hejmo de <span class="nomo" lang="la" title="Ne-Esperanta nomo. Lingvo: Latino">Aulus</span>oj li parolis al ŝi nur ĝenerale pri amo kaj pri feliĉo, kiun ŝi povas doni, kaj nun li diris jam rekte, ke li amas ŝin, ke ŝi estas por li plej kara kaj plej amata. La unuan fojon <span class="nomo" lang="la" title="Ne-Esperanta nomo. Lingvo: Latino">Ligia</span> aŭdis tiajn vortojn el vira buŝo, kaj dum ŝi aŭskultis, ĉiam pli ŝajnis al ŝi, ke io en ŝi vekiĝas el dormo, ke ekposedas ŝin ia feliĉo, en kiu senlima ĝojo miksas sin kun senlima maltrankvilo. Timo ŝin kaptis, ke tiajn parolojn ŝi aŭskultis, sed por nenio en la mondo ŝi volus preterlasi eĉ unu vorton. Kelkfoje ŝi mallevadis la okulojn, kaj jen levadis al <span class="nomo" lang="la" title="Ne-Esperanta nomo. Lingvo: Latino">Vinicius</span> rigardon lumplenan, timeman kaj kune demandan, kvazaŭ ŝi dezirus diri al li: “parolu plu!” La bruo, la muziko, la odoro de floroj kaj la odoro de arabaj incensoj denove komencis turnigi ŝian kapon. Estis en Romo kutimo kuŝi ĉe festenoj, sed hejme <span class="nomo" lang="la" title="Ne-Esperanta nomo. Lingvo: Latino">Ligia</span> okupadis la lokon inter <span class="nomo" lang="la" title="Ne-Esperanta nomo. Lingvo: Latino">Pomponia</span> kaj la malgranda <span class="nomo" lang="la" title="Ne-Esperanta nomo. Lingvo: Latino">Aulus</span>, kaj nun kuŝis apud ŝi <span class="nomo" lang="la" title="Ne-Esperanta nomo. Lingvo: Latino">Vinicius</span>, juna, grandega, amplena, ardanta, kaj ŝi, sentante la brulon, kiu de li radiis, spertis kune honton kaj volupton. Ekregadis ŝin ia senforteco, ia svenemo kaj forgesemo, kvazaŭ dormo estus ŝin kaptanta.</p>

 <p id="cf431">Sed ŝia apudesto, komencis ankaŭ lin influi. Lia vizaĝo paliĝis. La nazo disblovis sin, kiel tiu de orienta ĉevalo. Videble ankaŭ lia koro batis sub la skarlata tuniko per neordinara ritmo, ĉar lia spiro iĝis mallonga kaj vortoj ŝiris sin en la buŝo. Ankaŭ li la unuan fojon estis tiel senpere apud ŝi. Liaj pensoj komencis miksi sin; en la vejnoj li sentis fajron, kiun vane li volis estingi per vino. Ne la vino ankoraŭ, sed ŝia belega vizaĝo, ŝiaj nudaj brakoj, ŝia knabina brusto, ondanta sub la ora tuniko, kaj ŝia figuro, kaŝita en la blankaj faldoj de la <em><span class="fremda" lang="la" title="Ne-Esperanta teksto. Lingvo: Latino">peplum</span></em>, ebriigadis lin ĉiam pli. Fine li ĉirkaŭprenis ŝian manon super la artiko, kiel li foje jam faris en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj, kaj tirante ŝin al si, komencis flustri per tremantaj lipoj:</p>

 <p id="cf432">— Mi amas vin, <span class="nomo" lang="la" title="Ne-Esperanta nomo. Lingvo: Latino">Callina</span>... dia mia!...</p>

 <p id="cf433">— <span class="nomo" lang="la" title="Ne-Esperanta nomo. Lingvo: Latino">Marcus</span>, lasu min — diris <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf434">Kaj li parolis plu kun okuloj, kovritaj de nebulo:</p>

 <p id="cf435">— Dia mia! — Amu min!...</p>

 <p id="cf436">Sed en la sama momento aŭdiĝis la voĉo de <span class="nomo" lang="la" title="Ne-Esperanta nomo. Lingvo: Latino">Acte</span>, kiu kuŝis aliflanke de <span class="nomo" lang="und" title="Ne-Esperanta nomo. Lingvo: nespecifita">Ligia</span>:</p>

 <p id="cf437">— La cezaro vin rigardas.</p>

 <p id="cf438"><span class="nomo" lang="la" title="Ne-Esperanta nomo. Lingvo: Latino">Vinicius</span>on ekkaptis subita kolero tiel kontraŭ la cezaro, kiel kontraŭ <span class="nomo" lang="la" title="Ne-Esperanta nomo. Lingvo: Latino">Acte</span>. Jen ŝia voĉo dispelis la sorĉon de la revekscito. Al la juna viro eĉ amika voĉo ŝajnus en tiu ĉi momento trudema, kaj li pensis, ke <span class="nomo" lang="la" title="Ne-Esperanta nomo. Lingvo: Latino">Acte</span> intence volas malhelpi lian interparolon kun <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf439">Do, levinte la kapon kaj rigardinte la junan liberigitinon super la ŝultroj de <span class="nomo" lang="la" title="Ne-Esperanta nomo. Lingvo: Latino">Ligia</span>, li diris kolere:</p>

 <p id="cf440">— Pasis la tempo, <span class="nomo" lang="la" title="Ne-Esperanta nomo. Lingvo: Latino">Acte</span>, kiam vi kuŝadis dum festenoj apud la cezaro, kaj oni diras, ke minacas vin blindeco, kiel do vi povas lin vidi?</p>

 <p id="cf441">Kaj ŝi respondis, kvazaŭ kun malĝojo:</p>

 <p id="cf442">— Mi vidas lin tamen... Li ankaŭ estas miopa kaj rigardas vin tra la smeraldo.</p>

 <p id="cf443">Ĉio, kion faris <span class="nomo" lang="la" title="Ne-Esperanta nomo. Lingvo: Latino">Nero</span>, ekscitadis la gardemon eĉ de plej proksimaj al li personoj, tial <span class="nomo" lang="la" title="Ne-Esperanta nomo. Lingvo: Latino">Vinicius</span> maltrankviliĝis, rekonsciiĝis — kaj komencis nerimarkite rigardi al la cezaro. <span class="nomo" lang="la" title="Ne-Esperanta nomo. Lingvo: Latino">Ligia</span>, kiu en la komenco de la festeno vidis lin, pro konfuzo, kiel tra nebulo, kaj, absorbite per la ĉeesto kaj interparolo de <span class="nomo" lang="la" title="Ne-Esperanta nomo. Lingvo: Latino">Vinicius</span>, tute lin ne rigardis, nun ankaŭ turnis al li siajn kune scivolajn kaj timigitajn okulojn.</p>

 <p id="cf444"><span class="nomo" lang="la" title="Ne-Esperanta nomo. Lingvo: Latino">Acte</span> diris la veron. La cezaro, klinita super la tablo, duonferminte unu okulon, kaj ĉe la alia tenante per la fingroj rondan, poluritan smeraldon, kiun li konstante uzadis, rigardis ilin. Por momento lia rigardo renkontis la okulojn de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj la koro de la knabino premiĝis de teruro. Kiam, ankoraŭ en la infaneco, ŝi estis en la sicilia bieno de <span class="nomo" lang="la" title="Ne-Esperanta nomo. Lingvo: Latino">Aulus</span>oj, maljuna egipta sklavino rakontadis al ŝi pri drakoj, loĝantaj en montaraj abismoj, kaj jen nun ekŝajnis al ŝi, ke ekrigardis ŝin subite verdeta okulo de tia drako. Ŝi ekkaptis per la mano la manon de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiel infano, kiu timas, kaj en ŝian kapon ekpremis sin senordaj kaj rapidaj impresoj: do tio estas li? la terura kaj ĉiopova? Neniam ŝi vidis lin antaŭe, kaj ŝi imagis, ke li aspektas alie. Ŝi prezentis al si ian teruran vizaĝon, kun ŝtone fiksita en la trajtoj krueleco; dume ŝi ekvidis grandegan, sur dika nuko bazitan kapon, teruran, vere , sed preskaŭ ridindan, ĉar similan de malproksime al kapo de infano. Tuniko de ametista koloro, malpermisita al simplaj mortemuloj, reflektis bluetan brilon sur lian larĝan kaj mallongan vizaĝon. Li havis harojn malhelajn, frizitajn, laŭ la modo, enkondukita de <span class="nomo" lang="la" title="Ne-Esperanta nomo. Lingvo: Latino">Otho</span>, en kvar vicojn da bukloj. Barbon li ne havis, ĉar antaŭ nelonge li oferis ĝin al Jovo, pro kio la tuta <span class="nomo" lang="la" title="Ne-Esperanta nomo. Lingvo: Latino">Roma</span> esprimadis al li dankojn, kvankam kaŝe oni flustris, ke li oferdonis ĝin tial, ke ĝi kreskis, kiel ĉe ĉiuj el lia familio, ruĝahare. En lia frunto, forte elstaranta super la brovoj, estis tamen io olimpa. En la kuntiritaj brovoj oni vidis konscion pri ĉiopovo; sed sub tiu frunto de duondio troviĝis vizaĝo de simio, drinkulo kaj komedianto, vanta, plena de sinŝanĝaj avidoj, ŝvela de graso, kaj tamen malsanema kaj senhonta. Al <span class="nomo" lang="la" title="Ne-Esperanta nomo. Lingvo: Latino">Ligia</span> li ekŝajnis malbonaŭgura, sed antaŭ ĉio abomena.</p>

 <p id="cf445">Post momento li metis la smeraldon kaj ĉesis ŝin rigardi. Tiam ŝi ekvidis liajn konveksajn, bluajn okulojn, fermitiĝantajn pro troo da lumo, vitrosimilajn, sen penso, kiel la okuloj de mortintoj.</p>

 <p id="cf446">Kaj li, turninte sin al <span class="nomo" lang="la" title="Ne-Esperanta nomo. Lingvo: Latino">Petronius</span>, diris:</p>

 <p id="cf447">— Ĉu tio estas la garantiulino, kiun amas <span class="nomo" lang="la" title="Ne-Esperanta nomo. Lingvo: Latino">Vinicius</span>?</p>

 <p id="cf448">— Estas ŝi — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf449">— Kiel nomas sin ŝia nacio?</p>

 <p id="cf450">— Ligoj.</p>

 <p id="cf451">— Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> opinas ŝin bela?</p>

 <p id="cf452">— Vestu per virina <em><span class="fremda" lang="la" title="Ne-Esperanta teksto. Lingvo: Latino">peplum</span></em> putrintan olivarban ŝtipon, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> trovos ĝin belega. Sed sur via vizaĝo, ho senkompara konanto, mi legas jam verdikton pri ŝi! Vi ne bezonas ĝin anonci! Jes! tro seka, malgrasaĉa, vera papavo sur maldika trunketo, kaj vi, dia estetikulo, ŝatas en virino antaŭ ĉio la trunkon, kaj trioble, kvaroble vi pravas! La nura vizaĝo nenion signifas. Mi multe lernis de vi, sed tiel seneraran juĝon de la okulo mi ankoraŭ ne havas... Kaj mi estas preta veti kun <span class="nomo" lang="la" title="Ne-Esperanta nomo. Lingvo: Latino">Tulius Senecio</span> je lia amatino, ke kvankam dum la festeno, kiam ĉiuj kuŝas, malfacile estas juĝi pri la tuta figuro, vi jam diris al vi: “tro mallarĝa en la koksoj!”</p>

 <p id="cf453">— Tro mallarĝa en la koksoj — respondis <span class="nomo" lang="la" title="Ne-Esperanta nomo. Lingvo: Latino">Nero</span>, duonfermante la okulojn.</p>

 <p id="cf454">Sur la buŝo de <span class="nomo" lang="la" title="Ne-Esperanta nomo. Lingvo: Latino">Petronius</span> aperis apenaŭ rimarkebla rideto, kaj <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, kiu ĝis tiu ĉi momento estis okupita per interparolo kun <span class="nomo" lang="la" title="Ne-Esperanta nomo. Lingvo: Latino">Vestinus</span>, aŭ pli ĝuste per mokado de sonĝoj, je kiuj Vestinius kredis, diris:</p>

 <p id="cf455">— Vi eraras! — mi partias kun la cezaro.</p>

 <p id="cf456">— Bone — respondis <span class="nomo" lang="la" title="Ne-Esperanta nomo. Lingvo: Latino">Petronius</span>. — Mi estis ĝuste pruvanta, ke vi havas eron de saĝo, kaj la cezaro asertas, ke vi estas kompleta azeno.</p>

 <p id="cf457">— <em><span class="fremda" lang="la" title="Ne-Esperanta teksto. Lingvo: Latino">Habet</span></em>! — diris <span class="nomo" lang="la" title="Ne-Esperanta nomo. Lingvo: Latino">Nero</span>, ridante kaj turnante malsupren la grandan fingron de la mano, kiel oni faris en cirkoj, signe, ke gladiatoro ricevis baton kaj ke li estu finmortigita.</p>

 <p id="cf458">Kaj <span class="nomo" lang="la" title="Ne-Esperanta nomo. Lingvo: Latino">Vestinus</span>, kredante, ke oni parolas ĉiam pri sonĝoj, ekkriis:</p>

 <p id="cf459">— Mi tamen kredas je sonĝoj, kaj <span class="nomo" lang="la" title="Ne-Esperanta nomo. Lingvo: Latino">Seneca</span> diris al mi iam, ke li ankaŭ kredas.</p>

 <p id="cf460">— La lastan nokton mi sonĝis, ke mi iĝis vestpastrino — diris, klinante sin super la tablon, <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span>.</p>

 <p id="cf461">Je tio ĉi <span class="nomo" lang="la" title="Ne-Esperanta nomo. Lingvo: Latino">Nero</span> komencis klaki per la manoj, aliaj sekvis lian ekzemplon, kaj dum momento ĉirkaŭe sonis aplaŭdoj, ĉar <span class="nomo" lang="la" title="Ne-Esperanta nomo. Lingvo: Latino">Crispinilla</span>, kelkfoja eksedzino, estis konata pro sia nekredebla malĉasteco en al tuta Romo.</p>

 <p id="cf462">Sed ŝi, tute ne konfuzite, diris:</p>

 <p id="cf463">— Kion do! Ili ĉiuj estas maljunaj kaj malbelaj. Sole <span class="nomo" lang="la" title="Ne-Esperanta nomo. Lingvo: Latino">Rubria</span> similas al homoj, kaj tiel ni estus du, kvankam eĉ <span class="nomo" lang="la" title="Ne-Esperanta nomo. Lingvo: Latino">Rubria</span> somere ricevas lentugojn.</p>

 <p id="cf464">— Konfesu tamen, ĉastega Calvia — diris <span class="nomo" lang="la" title="Ne-Esperanta nomo. Lingvo: Latino">Petronius</span> — ke iĝi vestpastrino vi povis ja nur en sonĝo.</p>

 <p id="cf465">— Kaj se la cezaro ordonus?</p>

 <p id="cf466">— Mi ekkredus, ke realiĝas sonĝoj eĉ plej strangaj.</p>

 <p id="cf467">— Ĉar ili realiĝas — ekkriis <span class="nomo" lang="la" title="Ne-Esperanta nomo. Lingvo: Latino">Vestinus</span>. — Mi komprenas homojn, kiuj ne kredas je la dioj, sed kiel oni povas ne kredi je sonĝoj!</p>

 <p id="cf468">— Kaj aŭguroj? — demandis <span class="nomo" lang="la" title="Ne-Esperanta nomo. Lingvo: Latino">Nero</span>. — Oni iam aŭguris al mi, ke Romo ĉesos ekzisti, kaj mi regos super la tuta Oriento.</p>

 <p id="cf469">— Aŭguroj kaj sonĝoj — tio ligas sin kune — parolis <span class="nomo" lang="la" title="Ne-Esperanta nomo. Lingvo: Latino">Vestinus</span>. — Foje unu prokonsulo, granda nekredanto, sendis en la templon de Mopsuso sklavon kun sigelita letero, kiun li malpermesis malfermi, por kontroli, ĉu la dio scios respondi al la demando, farita en la letero. La sklavo dormis nokton en la templo, por havi aŭguran sonĝon, post kio li revenis kaj diris la jenon: Mi vidis en sonĝo junulon, helan, kiel la suno, kiu diris al mi nur unu vorton: “nigran”. La prokonsulo, ekaŭdinte ĉi tion, paliĝis — kaj, turnante sin al siaj gastoj, egalaj nekreduloj, diris: “Ĉu vi scias, kio estis en la letero?”</p>

 <p id="cf470">En tiu ĉi momento <span class="nomo" lang="la" title="Ne-Esperanta nomo. Lingvo: Latino">Vestinus</span> interrompis kaj, levinte pokalon kun vino, komencis trinki.</p>

 <p id="cf471">— Kio estis en la letero? — demandis <span class="nomo" lang="la" title="Ne-Esperanta nomo. Lingvo: Latino">Senecio</span>.</p>

 <p id="cf472">— En la letero estis la demando: “Kian virbovon mi oferu; blankan, aŭ nigran?”</p>

 <p id="cf473">Sed la intereson, ekscititan de la rakonto, interrompis <span class="nomo" lang="la" title="Ne-Esperanta nomo. Lingvo: Latino">Vitelius</span>, kiu, veninte jam iom ebria al la festeno, sen iu kaŭzo eksplodis subite per senpensa rido.</p>

 <p id="cf474">— Kial ridas tiu barelo de sebo? — demandis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf475">— Rido distingas homojn de bestoj — diris <span class="nomo" lang="la" title="Ne-Esperanta nomo. Lingvo: Latino">Petronius</span> — kaj li ne havas alian pruvon, ke li ne estas virporko.</p>

 <p id="cf476"><span class="nomo" lang="la" title="Ne-Esperanta nomo. Lingvo: Latino">Vitelius</span> interrompis en duono de ekrido, kaj, ŝmacante per la lipoj, brilantaj de saŭcoj kaj grasoj, komencis rigardi la ĉeestantojn kun tia mirego, kvazaŭ li neniam antaŭe ilin vidus.</p>

 <p id="cf477">Post, levinte sian kusensimilan manon, li diris per raŭka voĉo:</p>

 <p id="cf478">— Mi predis de la fingro kavaliran ringon, hereditan de la patro.</p>

 <p id="cf479">— Kiu estis ŝuisto — aldonis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf480">Sed <span class="nomo" lang="la" title="Ne-Esperanta nomo. Lingvo: Latino">Vitelius</span> denove eksplodis per neatendita rido kaj komencis serĉi la ringon en la <em><span class="fremda" lang="la" title="Ne-Esperanta teksto. Lingvo: Latino">peplum</span></em> de <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span>. Je tio ĉi <span class="nomo" lang="la" title="Ne-Esperanta nomo. Lingvo: Latino">Vatinius</span> komencis ŝajnigi ekkriojn de timigita virino, kaj <span class="nomo" lang="la" title="Ne-Esperanta nomo. Lingvo: Latino">Nigidia</span>, amikino de Calvia, juna vidvino kun vizaĝo de malĉastistino, diris laŭte:</p>

 <p id="cf481">— Li serĉas tion, kion li ne perdis.</p>

 <p id="cf482">— Kaj kio neniel al li utilos, se li eĉ ĝin trovos — finis poeto <span class="nomo" lang="la" title="Ne-Esperanta nomo. Lingvo: Latino">Lucanus</span>.</p>

 <p id="cf483">La festeno iĝadis pli gaja. Amasoj de sklavoj disportadis ĉiam novajn manĝojn; el grandegaj ujoj, plenigitaj per neĝo kaj ĉirkaŭvolvitaj per hedero, oni ĉiumomente eltiradis malpli grandajn kruĉojn kun multspecaj vinoj. Ĉiuj drinkis abunde. Sur la tablon kaj sur la festenanojn de la plafono fojon post fojo faladis rozoj.</p>

 <p id="cf484"><span class="nomo" lang="la" title="Ne-Esperanta nomo. Lingvo: Latino">Petronius</span> komencis tamen peti Neron, ke antaŭ ol la gastoj ebriiĝos, li donu brilon al la festeno per sia kanto. Ĥoro de voĉoj subtenis lian vortojn, sed <span class="nomo" lang="la" title="Ne-Esperanta nomo. Lingvo: Latino">Nero</span> komencis rezisti. Tio ne estas nur la afero de kuraĝo, kvankam ĉiam ĝi mankas al li... La dioj scias, kiom kostas al li ĉiaj sinprezentoj... Li, vere, ne deklinas sin de ili, ĉar oni devas ja ion fari por la arto, kaj se Apolono donacis al li certan voĉon, la dian favoron ne decas ja lasi senuze. Li eĉ komprenas, ke ĝi estas lia devo rilate al la regno. Sed hodiaŭ li vere estas raŭka. Nokte li metis sur la bruston plumbajn ŝarĝetojn, sed ankaŭ tio ne helpis... Li eĉ intencas veturi en Antiumon, por spiri iom la maran aeron.</p>

 <p id="cf485">Sed <span class="nomo" lang="la" title="Ne-Esperanta nomo. Lingvo: Latino">Lucanus</span> komencis lin petegi en la nomo de la arto kaj de la homaro. Ĉiuj scias, ke la dia poeto kaj kantisto komponis novan himnon al Venuso, kompare kun kiu tiu de <span class="nomo" lang="la" title="Ne-Esperanta nomo. Lingvo: Latino">Lucretius</span> estas nur hurletado de jara lupido. Estu ĉi tiu festeno vera festeno. Regnestro bona, kiel li, ne devas tiel suferigi siajn subulojn: “Ne estu kruela, cezaro!”</p>

 <p id="cf486">— Ne estu kruela! — ripetis ĉiuj, sidantaj pli proksime.</p>

 <p id="cf487"><span class="nomo" lang="la" title="Ne-Esperanta nomo. Lingvo: Latino">Nero</span> dismetis la manojn, signe, ke li devas cedi. Tiam ĉiuj vizaaĝoj alprenis la esprimon de danko, kaj ĉiuj okuloj direktis sin al li. Sed li jam antaŭe ordonis sciigi <span class="nomo" lang="la" title="Ne-Esperanta nomo. Lingvo: Latino">Poppaea</span>n, ke li kantos, kaj diris al la ĉeestantoj, ke ŝi ne venis al la festeno, ĉar ŝi ne sentis sin sana, ĉar tamen neniu kuracilo tiel helpas al ŝi, kiel lia kanto, li ne volus senigi ŝin de la okazo.</p>

 <p id="cf488"><span class="nomo" lang="la" title="Ne-Esperanta nomo. Lingvo: Latino">Poppaea</span> baldaŭ venis, efektive. Ŝi regis ĝis nun Neron, kiel subulon, ŝi tamen sciis, ke kiam estis koncernata lia memamo de kantisto, ĉaristo aŭ poeto, danĝere estus ĝin inciti. Ŝi eniris do, belega, kiel diino, vestita, kiel <span class="nomo" lang="la" title="Ne-Esperanta nomo. Lingvo: Latino">Nero</span>, per ametistkolora vesto kaj kolĉeno el grandegaj perloj, militrabitaj iam de <span class="nomo" lang="und" title="Ne-Esperanta nomo. Lingvo: nespecifita">Massinissa</span>, orhara, dolĉa, kaj kvankam dufoja eksedzino, havanta la vizaĝon kaj aspekton de virgulino.</p>

 <p id="cf489">Oni salutis ŝin per ekkrioj kaj per la titolo “dia aŭgustino”. <span class="nomo" lang="la" title="Ne-Esperanta nomo. Lingvo: Latino">Ligia</span> neniam en la vivo vidis iun egale belan, kaj apenaŭ ŝi kredis la proprajn okulojn, ĉar ŝi sciis, ke <span class="nomo" lang="la" title="Ne-Esperanta nomo. Lingvo: Latino">Poppaea Sabina</span> estis unu el plej malbonaj virinoj en la mondo. Ŝi sciis de <span class="nomo" lang="la" title="Ne-Esperanta nomo. Lingvo: Latino">Pomponia</span>, ke ŝi, <span class="nomo" lang="la" title="Ne-Esperanta nomo. Lingvo: Latino">Poppaea</span> instigis la cezaron mortigi la patrinon kaj la edzinon, ŝi konis ŝin el rakontoj de gastoj kaj servistoj de <span class="nomo" lang="la" title="Ne-Esperanta nomo. Lingvo: Latino">Aulus</span>; ŝi aŭdis, ke ŝiajn statuojn oni nokte faligadis en la urbo; ŝi aŭdis pri surskriboj, kies aŭtorojn oni kondamnadis je plej severaj punoj, kaj kiuj tamen reaperadis ĉiumatene sur la urbaj muregoj. Dume nun, ĉe la ekvido de tiu malbonfama <span class="nomo" lang="la" title="Ne-Esperanta nomo. Lingvo: Latino">Poppaea</span>, konsiderata de la konfesantoj de Kristo kiel enkorpigo de malbono kaj krimo, ekŝajnis al ŝi, ke tiel povas aspekti anĝeloj aŭ iuj ĉielaj spiritoj. Ŝi simple ne povis forturni de ŝi la rigardon, kaj el ŝia buŝo senvole elŝiris sin la demando:</p>

 <p id="cf490">— Ha, <span class="nomo" lang="la" title="Ne-Esperanta nomo. Lingvo: Latino">Marcus</span>, ĉu tio povas esti?...</p>

 <p id="cf491">Sed li, ekscitita per vino kaj kvazaŭ senpaciencanta, ke tiom da aferoj malkoncentrigis ŝian atenton kaj forturnis ĝin de li, parolis:</p>

 <p id="cf492">— Jes, ŝi estas bela, sed vi estas milfoje pli bela. Vi vin ne konas, alie vi enamiĝus je vi mem, kiel Narcizo... Ŝi banas sin en lakto de azeninoj, sed vin kredeble Venuso banis en la propra. Vi vin ne konas, <em><span class="fremda" lang="la" title="Ne-Esperanta teksto. Lingvo: Latino">ocelle mi</span></em>!... Ne rigardu ŝin. Turnu al mi la okulojn, <em><span class="fremda" lang="la" title="Ne-Esperanta teksto. Lingvo: Latino">ocelle mi</span></em>!... Tuŝu per via buŝo ĉi tiun vinpokalon, kaj mi poste samloken almetos la mian...</p>

 <p id="cf493">Li aliĝadis ĉiam pli proksimen, kaj ŝi komencis forŝovi sin al <span class="nomo" lang="la" title="Ne-Esperanta nomo. Lingvo: Latino">Acte</span>. Sed en tiu ĉi momento oni ordonis silenton, ĉar la cezaro leviĝis. Kantisto <span class="nomo" lang="la" title="Ne-Esperanta nomo. Lingvo: Latino">Diodorus</span> prezentis al li liuton el la speco, nomata <em><span class="fremda" lang="la" title="Ne-Esperanta teksto. Lingvo: Latino">delta</span></em>, alia, <span class="nomo" lang="la" title="Ne-Esperanta nomo. Lingvo: Latino">Terpnos</span>, akompanonta lian ludon, proksimiĝis kun instrumento, nomata <em><span class="fremda" lang="la" title="Ne-Esperanta teksto. Lingvo: Latino">nablium</span></em>, kaj <span class="nomo" lang="la" title="Ne-Esperanta nomo. Lingvo: Latino">Nero</span>, apoginte la <em><span class="fremda" lang="la" title="Ne-Esperanta teksto. Lingvo: Latino">delta</span></em> kontraŭ la tablo, levis supren la okulojn, kaj post momento en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> ekregis silento, interrompata sole de la brueto, kiun kaŭzis la rozoj, senĉese falantaj de la plafono.</p>

 <p id="cf494">Post tio li komencis kanti, aŭ pli ĝuste deklami kante kaj ritme, ĉe akompano de la du liutoj, sian himnon al Venuso. Nek la voĉo, kvankam iom malklara, nek la versaĵo estis malbonaj, tiel, ke la kompatindan <span class="nomo" lang="la" title="Ne-Esperanta nomo. Lingvo: Latino">Ligia</span>n denove ekkaptis riproĉoj de la konscienco, ĉar la himno, kvankam gloranta la malpuran idolanan Venuson, ŝajnis al ŝi eĉ tre bela, kaj la cezaro mem, kun sia laŭrokrono ĉirkaŭ la frunto kaj levitaj okuloj, prezentis sin al ŝi pli majesta, multe malpli terura kaj malpli abomena, ol en la komenco de la festeno.</p>

 <p id="cf495">Sed la festenanoj sonigis tondron de aplaŭdoj. La ekkrioj: “ho ĉiela voĉo!” aŭdiĝis ĉirkaŭe; kelkaj el la virinoj, levinte supren la manojn, restis tiel, signe de ravo, eĉ post la fino de la kanto; aliaj viŝis la larme malsekajn okulojn; en la tuta ĉambrego ekbolis, kiel en abelujo. <span class="nomo" lang="la" title="Ne-Esperanta nomo. Lingvo: Latino">Poppaea</span>, klininte sian orharan kapeton, levis al la buŝo la manon de <span class="nomo" lang="la" title="Ne-Esperanta nomo. Lingvo: Latino">Nero</span>, kaj tenis ĝin longe en silento, kaj juna <span class="nomo" lang="und" title="Ne-Esperanta nomo. Lingvo: nespecifita">Pythagoras</span>, mirinde bela greko, tiu sama, kun kiu poste jam duone freneza <span class="nomo" lang="la" title="Ne-Esperanta nomo. Lingvo: Latino">Nero</span> ordonis al pastroj ligi lin per edziĝa ligo, konforme kun ĉiuj ritoj, surgenuiĝis nun ĉe liaj piedoj.</p>

 <p id="cf496">Sed <span class="nomo" lang="la" title="Ne-Esperanta nomo. Lingvo: Latino">Nero</span> rigardis atente <span class="nomo" lang="la" title="Ne-Esperanta nomo. Lingvo: Latino">Petronius</span>on, kies laŭdojn li ĉiam deziris antaŭ ĉio, kaj tiu diris:</p>

 <p id="cf497">— Koncerne la muzikon, Orfeo estas nun sendube tiel flava pro envio, kiel la ĉeestanta ĉi tie <span class="nomo" lang="la" title="Ne-Esperanta nomo. Lingvo: Latino">Lucanus</span>, kaj rilate al la versoj, mi bedaŭras, ke ili ne estas pli malbonaj, ĉar tiam mi trovus eble konvenajn laŭdesprimojn por ili.</p>

 <p id="cf498">Sed <span class="nomo" lang="la" title="Ne-Esperanta nomo. Lingvo: Latino">Lucanus</span> ne koleriĝis je li pro la aludo pri envio, kontraŭe, li rigardis lin dankeme kaj, ŝajnigante malbonan humoron, komencis murmuri:</p>

 <p id="cf499">— Malbenita fato, kiu ordonis al mi vivi samtempe kun tia poeto. Mi havus, forgesota homo, lokon en la homa memoro kaj sur Parnaso, kaj nun mi estingiĝos, kiel estingiĝas stumpo ĉe la suno.</p>

 <p id="cf500"><span class="nomo" lang="la" title="Ne-Esperanta nomo. Lingvo: Latino">Petronius</span> tamen, kiu havis mirindan memoron, komencis ripeti fragmentojn el la himno, citi apartajn versojn, glori kaj analizi pli belajn esprimojn. <span class="nomo" lang="la" title="Ne-Esperanta nomo. Lingvo: Latino">Lucanus</span>, kvazaŭ forgesinte la envion pro la ĉarmo de la poezio, aldonis al liaj vortoj siajn ravesprimojn. Sur la vizaĝo de <span class="nomo" lang="la" title="Ne-Esperanta nomo. Lingvo: Latino">Nero</span> bildiĝis plezurego kaj senlima vanteco, ne nur parenca al malsaĝeco, sed tute kun ĝi egala. Li mem sufloris al ili la versojn, kiujn li opiniis la plej belaj, kaj fine li komencis konsoli <span class="nomo" lang="la" title="Ne-Esperanta nomo. Lingvo: Latino">Lucanus</span>on kaj diri al li, ke li ne perdu la kuraĝon, ĉar kvankam kio oni naskiĝis, tio oni estas, tamen la kulto, kiun la homoj montras al Jovo, ne esceptas kulton al aliaj dioj.</p>

 <p id="cf501">Poste li leviĝis, por forkonduki <span class="nomo" lang="la" title="Ne-Esperanta nomo. Lingvo: Latino">Poppaea</span>n, kiu efektive nebone fartante, deziris foriri. Al la festenanoj, kiuj restis li ordonis tamen denove okupi la lokojn, kaj antaŭdiris, ke li revenos. Vere li revenis post momento, por ebriigadi sin per la fumo de incensoj kaj rigardi la pluajn spektaklojn, kiujn li mem, <span class="nomo" lang="la" title="Ne-Esperanta nomo. Lingvo: Latino">Petronius</span> aŭ <span class="nomo" lang="la" title="Ne-Esperanta nomo. Lingvo: Latino">Tigellinus</span> preparis por la festeno.</p>

 <p id="cf502">Denove oni legis versaĵojn aŭ aŭskultis dialogojn, en kiuj aĉa strangeco anstataŭis spritecon. Poste fama mimikisto, <span class="nomo" lang="und" title="Ne-Esperanta nomo. Lingvo: nespecifita">Paris</span>, prezentis la aventurojn de Iono, la filino de Inaho. Al la gastoj, precipe al <span class="nomo" lang="la" title="Ne-Esperanta nomo. Lingvo: Latino">Ligia</span>, ne kutiminta al similaj spektakloj, ŝajnis, ke ili vidas miraklojn kaj sorĉojn. <span class="nomo" lang="und" title="Ne-Esperanta nomo. Lingvo: nespecifita">Paris</span> sciis per movoj de la manoj kaj de la korpo esprimi aferojn, ŝajne neesprimeblajn en danco. Liaj manplatoj nebuligis la aeron, formante nubon luman, vivan, tremantan, volupteman, ĉirkaŭantan duone svenintan knabinan figuron, skuatan de volupta spasmo. Ĝi estis bildo, ne danco, bildo klara, malkaŝanta la misterojn de amo, sorĉa kaj senhonta, kaj kiam post ĝia fino eniris cibelpastroj kaj komencis kun siriaj knabinoj, ĉe akompano de citroj, flutoj, cimbaloj kaj tamburiletoj bakĥan dancon, plenan de savaĝaj krioj kaj de pli sovaĝa ankoraŭ malĉasto, ŝajnis al <span class="nomo" lang="la" title="Ne-Esperanta nomo. Lingvo: Latino">Ligia</span>, ke viva fajro ŝin bruligos, ke tondro devus frapi ĉi tiun domon, aŭ plafono devus fali sur la kapojn de la festenanoj.</p>

 <p id="cf503">Sed el la ora retego, streĉita sub la plafono, faladis nur rozoj, kaj dume la duonebria jam <span class="nomo" lang="la" title="Ne-Esperanta nomo. Lingvo: Latino">Vinicius</span> parolis al ŝi:</p>

 <p id="cf504">— Mi vidis vin en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj ĉe la fontano kaj mi ekamis vin. Estis tagiĝo kaj vi pensis, ke neniu rigardas, sed mi vin vidis... Kaj mi vidas vin tia ĝis nun, kvankam la <em><span class="fremda" lang="la" title="Ne-Esperanta teksto. Lingvo: Latino">pepulum</span></em> kovras vin de miaj okuloj. Ĵetu for la <em><span class="fremda" lang="la" title="Ne-Esperanta teksto. Lingvo: Latino">peplum</span></em>, kiel <span class="nomo" lang="la" title="Ne-Esperanta nomo. Lingvo: Latino">Crispinilla</span>. Vidu! Dioj kaj homoj serĉas amon. Nenio estas, krom ĝi, en la mondo! Metu la kapon sur mian bruston kaj fermu la okulojn.</p>

 <p id="cf505">Kaj ŝiaj pulsoj batis peze en la tempioj kaj manoj. Kaptis ŝin la impreso, ke ŝi falas en ian abismon, kaj tiu <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu ŝajnis antaŭe tiel proksima kaj fidinda, anstataŭ savi, tiras ŝin profunden. Kaj ŝia koro premiĝis kontraŭ li. Denove ŝi komencis timi la festenon, kaj lin, kaj sin mem. Iu voĉo, simila al la voĉo de <span class="nomo" lang="la" title="Ne-Esperanta nomo. Lingvo: Latino">Pomponia</span>, vokis en ŝia animo: <span class="nomo" lang="la" title="Ne-Esperanta nomo. Lingvo: Latino">Ligia</span>! savu vin! sed io parolis al ŝi ankaŭ, ke jam estas tro malfrue, ke kiun simila fajro ĉirkaŭblovis, kiu vidis ĉion, kio okazis dum ĉi tiu festeno, en kiu la koro tiel batis, kiel en ŝi ĝi batis, kaj kiun traigis tia tremo, kia ŝin traigis ĉe lia proksimiĝo — tiu estas perdita senrevoke. Ŝi sentis sin svene. Kelkfoje ŝajnis al ŝi, ke ŝi perdos la konscion, kaj poste okazos io terura. Ŝi sciis, ke neniu rajtis, minacate de la cezara kolero, levi sin de la festeno, antaŭ ol la cezaro sin levis, sed se ĉe ne estus tiel, ŝi ne havis jam por tio forton.</p>

 <p id="cf506">Dume la fino de la festeno estis ankoraŭ malproksima. Sklavoj alportadis ankoraŭ novajn manĝojn kaj senĉese plenigadis la pokalojn per vino, kaj antaŭ la tabloj, starantoj en la formo de unuflanke malfermita cirklo, aperis du atletoj, por prezenti al la gastoj luktospektaklon.</p>

 <p id="cf507">Kaj tuj ili ekbatalis. La potencaj korpoj, brilantoj de olivoleo, faris unu bulegon, iliaj ostoj kraksonis en la feraj brakoj, el la kunpremitaj makzeloj eliĝadis malbonaŭgura grinco. Kelkfoje oni aŭdis rapidajn, obtuzajn frapojn de iliaj piedoj sur la planko, surŝutita per safrano, jen ili haltadis senmove en silento, kaj al la rigardantoj ŝajnis, ke ili vidas antaŭ si grupon, skulptitan el ŝtono. La okuloj de la romanoj kun plezuro observis la penadon de la terure streĉitaj dorsoj, kruroj kaj brakoj. Sed la lukto ne daŭris longe, ĉar <span class="nomo" lang="la" title="Ne-Esperanta nomo. Lingvo: Latino">Croto</span>, majstro kaj estro de gladiatora lernejo, ne vane ĝuis la opinion de la plej forta homo en la regno. Lia kontraŭulo komencis spiri ĉiam pli rapide, poste stertori, poste lia vizaĝo iĝis ruĝeblua, fine sango elŝprucis el lia buŝo, kaj li malstreĉiĝis.</p>

 <p id="cf508">Tondro de aplaŭdoj salutis la finon de la lukto, kaj <span class="nomo" lang="la" title="Ne-Esperanta nomo. Lingvo: Latino">Croto</span>, apoginte la piedojn sur la dorso de la kontraŭulo, krucigis la grandegajn brakojn sur la brusto kaj rigardis ĉirkaŭen tra la ĉambrego per la okuloj de triumfanto.</p>

 <p id="cf509">Poste eniris imitistoj de bestoj kaj de iliaj voĉoj, ĵonglistoj kaj arelekenoj, sed oni malmulte ilin rigardis, ĉar vino nebuligis jam la okulojn de la rigardantoj. La festeno aliformis sin iom post iom en drinkan kaj diboĉan orgion. La siriaj knabinoj, kiuj antaŭe dancis la bakĥan dancon, miksis sin kun la gastoj. La muziko ŝanĝis sin en senordan kaj sovaĝan bruadon de citroj, liutoj, armenaj cimbaloj, egiptaj <em><span class="fremda" lang="la" title="Ne-Esperanta teksto. Lingvo: Latino">sistrae</span></em>, trumpetoj kaj kronoj, kaj ĉar kelkaj el la festenanoj deziris babili, oni komencis krii al la muzikistoj, ke ili iru for. La aero, saturita per odoro de floroj, plena de aromo de oleoj, kiujn belegaj servoknabetoj ŝprucigis dum la festeno sur la piedojn de la gastoj, saturita per safrano kaj per homaj elspiraĵoj, iĝis sufoka; la lampoj brilis per malfortaj flamoj, malrektiĝis la florkronoj sur la fruntoj, la vizaĝoj paliĝis kaj kovriĝis per ŝvitgutoj.</p>

 <p id="cf510"><span class="nomo" lang="la" title="Ne-Esperanta nomo. Lingvo: Latino">Vitelius</span> peze falis sub la tablon. <span class="nomo" lang="la" title="Ne-Esperanta nomo. Lingvo: Latino">Nigidia</span>, nudiginte sin ĝis duono de la korpo, apogis sian ebrian, infanan kapon sur la bruston de <span class="nomo" lang="la" title="Ne-Esperanta nomo. Lingvo: Latino">Lucanus</span>, kaj li, egale ebria, komencis forblovi oran pudron de ŝiaj haroj, levante la okulojn supren kun senlima kontenteco. <span class="nomo" lang="la" title="Ne-Esperanta nomo. Lingvo: Latino">Vestinus</span> kun la obstineco de ebriulo ripetis dekfoje la respondon de Mopsuso al la sigelita letero de la prokonsulo, kaj <span class="nomo" lang="la" title="Ne-Esperanta nomo. Lingvo: Latino">Tulius</span>, kiu mokis la diojn, parolis per voĉo longiĝema, interrompata de singulto:</p>

 <p id="cf511">— Ĉar se la Sferoso de Ksenofano estas sfera, tiam, vidu, tian dion oni povas ruli antaŭ si per la piedo, kiel barelon.</p>

 <p id="cf512">Sed <span class="nomo" lang="la" title="Ne-Esperanta nomo. Lingvo: Latino">Domitius Afer</span>, maljuna ŝtelisto kaj denuncisto, indigniĝis pro tiu ĉi parolo, kaj pro indigno surverŝis per falerno sian tutan tunikon. Li ĉiam kredis je la dioj. Homoj diras, ke Romo pereos, kaj estas eĉ tiaj, kiuj asertas, ke ĝi jam pereas. Certe jes! Sed se tio venos, ĝi estos tial, ke la junularo ne havas plu la kredon, kaj sen la kredo ne povas ekzisti virto, Oni forlasis ankaŭ la iamajn severajn morojn, kaj en nenies kapon venas la penso, ke la epikuranoj ne kapablos rezisti la barbaroj. Kaj tio ĉi estas ja senduba! Koncerne lin, li bedaŭras, ke li ĝisvivis tian tempon, kaj ke en ĝuoj li devas serĉi helpon kontraŭ ĉagrenoj, kiuj alie rapide subigus lin.</p>

 <p id="cf513">Dirinte ĉi tion, li alpremis al si sirian dancistinon kaj per la sendenta buŝo komencis kisi ŝian nukon kaj dorson, kion vidante, konsulo <span class="nomo" lang="la" title="Ne-Esperanta nomo. Lingvo: Latino">Memmius Regulus</span> ekridis kaj, levinte sian kalvan kapon, ornamitan per flankeniĝinta florkrono, ekparolis:</p>

 <p id="cf514">— Kiu diras, ke Romo pereas... Sensencaĵo!... Mi, konsulo, scias plej bone... <em><span class="fremda" lang="la" title="Ne-Esperanta teksto. Lingvo: Latino">Videant consules</span></em>... tridek legioj gardas nian <em><span class="fremda" lang="la" title="Ne-Esperanta teksto. Lingvo: Latino">pax romana</span></em>!...</p>

 <p id="cf515">Ĉe tiuj ĉi vortoj li almetis la pugnojn al la tempioj kaj komencis krii tra la tuta ĉambrego:</p>

 <p id="cf516">— Tridek legioj! — tridek legioj!... de Britujo ĝis la limo de l’ partoj!</p>

 <p id="cf517">Sed subite li ekhaltis pripense, kaj , almetinte la fingron al la frunto, diris:</p>

 <p id="cf518">— Eble eĉ, pli ĝuste, tridek du...</p>

 <p id="cf519">Kaj li ruliĝis sub la tablon, kie post momento li komencis vomi fenikopterajn langojn, rostitajn agarikojn, glaciigitajn fungojn, akridojn kun mielo, fiŝojn, viandojn kaj ĉion, kion li manĝis aŭ trinkis.</p>

 <p id="cf520"><span class="nomo" lang="la" title="Ne-Esperanta nomo. Lingvo: Latino">Domitius</span>on tamen ne trankviligis la nombro de la legioj, gardantaj la roman pacon: “Ne, ne! Romo devas perei, ĉar pereis la kredo je la dioj kaj la severaj moroj! Romo devas perei! Domaĝe, ĉar la vivo tamen estas bona, la cezaro favora, la vino bongusta! Ha, kia domaĝo!</p>

 <p id="cf521">Kaj, kaŝinte la kapon inter la skapolojn de la siria bakĥistino, li komencis plori:</p>

 <p id="cf522">— Kion gravas la estonta vivo!... Aĥilo pravis, dirante, ke preferinde estas esti kampservisto en la subsuna mondo, ol reĝo en la kimeriaj landoj. Kaj ankaŭ tio estas demando, ĉu ekzistas iuj dioj, kvankam la nekredo pereigas la junan generacion.</p>

 <p id="cf523"><span class="nomo" lang="la" title="Ne-Esperanta nomo. Lingvo: Latino">Lucanus</span> estis dume disblovinta la tutan oran pudron de la haroj de <span class="nomo" lang="la" title="Ne-Esperanta nomo. Lingvo: Latino">Nigidia</span>, kiu, ebriiĝinte, endormiĝis. Poste li deprenis hederajn branĉojn de staranta antaŭ li vazo, ĉirkaŭvolvis per ili la dormantinon, kaj plenuminte tiun ĉi taskon, komencis rigardi la ĉeestantojn per okuloj kontentegaj kaj demandaj.</p>

 <p id="cf524">Post tio li ornamis sin mem per hedero, ripetante per la tono de profunda konvinko:</p>

 <p id="cf525">— Mi tute ne estis homo, sed faŭno.</p>

 <p id="cf526"><span class="nomo" lang="la" title="Ne-Esperanta nomo. Lingvo: Latino">Petronius</span> ne estis ebria, sed <span class="nomo" lang="la" title="Ne-Esperanta nomo. Lingvo: Latino">Nero</span>, kiu komence trinkis malmulte pro sia “ĉiela” voĉo, ĉe la fino malplenigadis pokalon post pokalo, kaj ebriiĝis. Li volis kanti plu siajn versaĵojn, la grekajn ĉi-foje, sed li forgesis ilin kaj erare ekkantis kanteton de Anakreonto. Akompanis lin ĉe tio <span class="nomo" lang="la" title="Ne-Esperanta nomo. Lingvo: Latino">Pythagoras</span>, <span class="nomo" lang="la" title="Ne-Esperanta nomo. Lingvo: Latino">Diodorus</span> kaj <span class="nomo" lang="la" title="Ne-Esperanta nomo. Lingvo: Latino">Terpnos</span>, sed ĉar neniu el ili sukcesis, tial ili lasis. <span class="nomo" lang="la" title="Ne-Esperanta nomo. Lingvo: Latino">Nero</span> siavice komencis, kiel konanto kaj estetikulo, admiri la belecon de <span class="nomo" lang="la" title="Ne-Esperanta nomo. Lingvo: Latino">Pythagoras</span>, kaj pro admiro kisi liajn manojn. Tiel belegajn manojn li vidis iam nur... ĉe kiu?</p>

 <p id="cf527">Kaj almetinte la manplaton al la malseka frunto, li komencis rememori. Post momento sur lia vizaĝo speguliĝis timo:</p>

 <p id="cf528">— Aha! ĉe la patrino! ĉe <span class="nomo" lang="la" title="Ne-Esperanta nomo. Lingvo: Latino">Agrippina</span>!</p>

 <p id="cf529">Kaj subite ekposedis lin malserenaj vizioj.</p>

 <p id="cf530">— Oni diras — li parolis — ke ŝi vagas nokte ĉe lunlumo apud la maro, ĉirkaŭ Bajoj kaj Bauloj... Ŝi nur vagas, kvazaŭ ŝi ion serĉus — nenio pli. Kaj kiam ŝi proksimiĝas al boato, ŝi rigardas iom kaj foriras, sed la fiŝkaptisto, kiun ŝi rigardis, mortas.</p>

 <p id="cf531">— Ne malbona temo — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf532">Kaj <span class="nomo" lang="la" title="Ne-Esperanta nomo. Lingvo: Latino">Vestinus</span>, etendinte la kolon, kiel gruo, flustris mistere:</p>

 <p id="cf533">— Mi ne kredas je la dioj, sed mi kredas je la spiritoj — ho!</p>

 <p id="cf534">Sed <span class="nomo" lang="la" title="Ne-Esperanta nomo. Lingvo: Latino">Nero</span> ne atentis iliajn vortoj kaj parolis plu:</p>

 <p id="cf535">— Mi plenumis ja la <em><span class="fremda" lang="la" title="Ne-Esperanta teksto. Lingvo: Latino">lemuralia</span></em>. Mi ne volas ŝin vidi! Jam estas la kvina jaro. Mi devis, mi devis ŝin kondamni, ĉar ŝi sendis kontraŭ mi mortigiston, kaj se mi ne estus antaŭaginta, vi ne aŭdus hodiaŭ mian kanton.</p>

 <p id="cf536">— Dankon, cezaro, en la nomo de la urbo kaj de la mondo — vokis <span class="nomo" lang="la" title="Ne-Esperanta nomo. Lingvo: Latino">Domitius Afer</span>.</p>

 <p id="cf537">— Vinon! Kaj oni sonigu timpanojn!</p>

 <p id="cf538">La bruo rekomenciĝis. <span class="nomo" lang="la" title="Ne-Esperanta nomo. Lingvo: Latino">Lucanus</span>, tuta en hedero, volante ĝin superkrii, leviĝis kaj komencis voki:</p>

 <p id="cf539">— Mi ne estas homo, sed faŭno, kaj mi loĝas en arbaro! E... ho... oooo! E... ho... oooo!</p>

 <p id="cf540">Fine ebriiĝis la cezaro, ebriiĝis la viroj kaj la virinoj. <span class="nomo" lang="la" title="Ne-Esperanta nomo. Lingvo: Latino">Vinicius</span> estis ne malpli ebria, ol la aliaj, kaj krom tio ekster la pasio naskiĝis en li inklino al malpaco, kio okazadis ĉiufoje, kiam li drinkis supermezure. Lia nigreta vizaĝo iĝadis ankoraŭ pli pala kaj liaj vortoj jam konfuziĝis, kiam li parolis rapide per laŭta kaj ordona voĉo:</p>

 <p id="cf541">— Donu la buŝon! Hodiaŭ, ĉu morgaŭ, estas egale! Sufiĉe jam! La cezaro prenis vin de <span class="nomo" lang="la" title="Ne-Esperanta nomo. Lingvo: Latino">Aulus</span>oj, por vin donaci al mi, vi komprenas! Morgaŭ je la krepusko mi sendos sklavojn por vin preni, vi komprenas! La cezaro promesis vin al mi, antaŭ ol li vin prenis... Vi devas esti mia! Donu la buŝon! Mi ne volas atendi ĝis morgaŭ... Donu rapide la buŝon!</p>

 <p id="cf542">Kaj li ĉirkaŭprenis ŝin, sed <span class="nomo" lang="la" title="Ne-Esperanta nomo. Lingvo: Latino">Acte</span> komencis ŝin defendi, kaj <span class="nomo" lang="la" title="Ne-Esperanta nomo. Lingvo: Latino">Ligia</span> mem ankaŭ defendis sin per la lastaj fortoj, ĉar ŝi sentis, ke ŝi pereas. Vane tamen ŝi penis ambaŭmane depreni de si lian senharan brakon; vane per voĉo en kiu vibris korpremo kaj timo, ŝi petegis, ke li ne estu tia, kia li estas, ke li kompatu ŝin. Lia vinsaturita spiro ĉirkaŭblovadis ŝin ĉiam pli proksime, kaj lia vizaĝo troviĝis tuj apud la ŝia. Li ne estis plu tiu iama, bona kaj preskaŭ kara al ŝia animo <span class="nomo" lang="la" title="Ne-Esperanta nomo. Lingvo: Latino">Vinicius</span>, sed ebria, malbona satiruso, kiu plenigis ŝin per teruro kaj abomeno.</p>

 <p id="cf543">La fortoj tamen forlasadis ŝin ĉiam pli. Vane, forklininte sin, ŝi turnis for la vizaĝon, por eviti liajn kisojn. Li leviĝis, ekkaptis ŝin per ambaŭ brakoj, kaj altirinte ŝian kapon al la brusto, komencis, spiregante, dispremi per la buŝo ŝian paliĝintan buŝon.</p>

 <p id="cf544">Sed en la sama momento ia terura forto malvolvis liajn brakojn de ŝia kolo tiel facile, kvazaŭ tio estus brakoj de infano, kaj lin mem ŝovis flanken, kiel sekan branĉeton aŭ velkintan folion. Kio okazis? <span class="nomo" lang="la" title="Ne-Esperanta nomo. Lingvo: Latino">Vinicius</span> frotis la mirigitajn okulojn kaj subite ekvidis super si la grandegan figuron de la ligo, nomata <span class="nomo" lang="la" title="Ne-Esperanta nomo. Lingvo: Latino">Ursus</span>, kiun li ekkonis en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj.</p>

 <p id="cf545">La ligo staris trankvile kaj nur rigardis <span class="nomo" lang="la" title="Ne-Esperanta nomo. Lingvo: Latino">Vinicius</span>on per siaj bluaj okuloj tiel strange, ke al la juna viro la sango koagulis en la vejnoj, poste li prenis sur la brakojn sian reĝidinon kaj per paŝo egalmezura, mallaŭta, eliris el la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>.</p>

 <p id="cf546"><span class="nomo" lang="la" title="Ne-Esperanta nomo. Lingvo: Latino">Acte</span> en la sama momento eliris post li.</p>

 <p id="cf547"><span class="nomo" lang="la" title="Ne-Esperanta nomo. Lingvo: Latino">Vinicius</span> sidis dum sekundo, kiel ŝtoniĝinta, poste li saltleviĝis kaj ekkuris al la elirejo.</p>

 <p id="cf548">Sed la pasio, mirego, furiozo kaj vino subhakis liajn piedojn. Li ekŝanceliĝis foje kaj refoje, poste ekkaptis la nudan ŝultron de iu el la bakĥantinoj kaj komencis, palpebrumante, demandi:</p>

 <p id="cf549">— Kio okazis?</p>

 <p id="cf550">Kaj ŝi, preninte pokalon kun vino, transdonis ĝin al li kun rideto en la nebulkovritaj okuloj:</p>

 <p id="cf551">— Trinku — ŝi diris.</p>

 <p id="cf552"><span class="nomo" lang="la" title="Ne-Esperanta nomo. Lingvo: Latino">Vinicius</span> eltrinkis kaj falegis planken.</p>

 <p id="cf553">La plimulto de la gastoj kuŝis jam sub la tabloj; aliaj vagis per ŝanceliĝema paŝo tra la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, aliaj dormis sur sofoj, ronkante aŭ vomante en la dormo superfluon de la vino, kaj sur la ebrian konsulojn kaj senatanojn, sur la ebriajn kavalirojn, poetojn, filozofojn , sur la ebriajn dancistinojn kaj patriciinojn, sur tiun tutan mondon, ĉioregan ankoraŭ, sed jam senaniman, florkronritrarn kaj diboĉegan, sed jam estingiĝantan, el la ora retego, streĉita sub la plafono, pluvis kaj pluvis senĉese rozoj.</p>

 <p id="cf554">Ekstere komencis tagiĝi.</p>

 </div>

 <div class="chapitro" id="quovadis8"> <h3 id="cf555">ĈAPITRO <span class="num" title="">VIII</span> </h3> <p id="cf556"><span class="nomo" lang="la" title="Ne-Esperanta nomo. Lingvo: Latino">Ursus</span>on neniu haltigis, neniu eĉ demandis, kion li faras. Tiuj el la gastoj, kiuj ne kuŝis sub la tablo, ne gardis plu siajn lokojn, do servistoj, vidante grandegulon, portantan sur la brakoj festenaninon, pensis, ke tio estas sklavo, elportanta sian ebrian sinjorinon. Cetere <span class="nomo" lang="la" title="Ne-Esperanta nomo. Lingvo: Latino">Acte</span> iris kun ili, kaj ŝia ĉeesto forigis ĉian dubon.</p>

 <p id="cf557">Tiamaniere ili eliris el la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> en apudan ĉambron, kaj el tie en galerion, kondukantan al la loĝejo de <span class="nomo" lang="la" title="Ne-Esperanta nomo. Lingvo: Latino">Acte</span>.</p>

 <p id="cf558">La fortoj forlasis <span class="nomo" lang="la" title="Ne-Esperanta nomo. Lingvo: Latino">Ligia</span>n tiagrade, ke ŝi pezis, kiel senviva, sur la brakoj de <span class="nomo" lang="la" title="Ne-Esperanta nomo. Lingvo: Latino">Ursus</span>. Sed kiam ĉirkaŭblovis ŝin malvarmeta kaj pura aero, ŝi malfermis la okulojn. Tagiĝadis ĉiam pli. Post momento, irante laŭlonge de la galerio, ili enpaŝis flankan portikon, turnitan ne al la korto, sed al palacaj ĝardenoj, kie la pintoj de pinioj kaj cipresoj roznuancis jam de la matenruĝo. Tiu ĉi parto de la grandega konstruaĵo estis senhoma, kaj la resonoj de la muziko, de la festena kriado atingis ilin ĉiam malpli klare. Al <span class="nomo" lang="la" title="Ne-Esperanta nomo. Lingvo: Latino">Ligia</span> ekŝajnis, ke oni elŝiris ŝin el infero kaj elportis en la luman mondon de Dio. Ekzistis tamen io ekster tiu abomena <em><span class="fremda" lang="la" title="Ne-Esperanta teksto. Lingvo: Latino">triclinium</span></em>. Ekzistis la ĉielo, la matenruĝo, la lumo kaj la trankvilo. La knabinon ekkaptis subita ploro kaj, premante sin al la ŝultro de la grandegulo, ŝi komencis ripeti plorĝeme:</p>

 <p id="cf559">— Ni iru hejmen, <span class="nomo" lang="la" title="Ne-Esperanta nomo. Lingvo: Latino">Ursus</span>! hejmen, al <span class="nomo" lang="la" title="Ne-Esperanta nomo. Lingvo: Latino">Aulus</span>oj!</p>

 <p id="cf560">— Ni iros — respondis <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf561">Dume tamen ili troviĝis en malgranda <em><span class="fremda" lang="la" title="Ne-Esperanta teksto. Lingvo: Latino">atrium</span></em>, apartenanta al la loĝejo de <span class="nomo" lang="la" title="Ne-Esperanta nomo. Lingvo: Latino">Acte</span>. Tie <span class="nomo" lang="la" title="Ne-Esperanta nomo. Lingvo: Latino">Ursus</span> sidigis <span class="nomo" lang="la" title="Ne-Esperanta nomo. Lingvo: Latino">Ligia</span>n sur marmoran benkon, proksime de la fontano, kaj <span class="nomo" lang="la" title="Ne-Esperanta nomo. Lingvo: Latino">Acte</span> komencis ŝin trankviligi kaj instigi al dormo, certigante, ke ĉi-momente nenio ŝin minacas, ĉar la ebriaj festenanoj dormos post la festeno ĝis la vespero. Sed <span class="nomo" lang="la" title="Ne-Esperanta nomo. Lingvo: Latino">Ligia</span> dum longa tempo ne volis trankviliĝi, kaj, premante la tempiojn per la manoj, ripetadis, kiel infano:</p>

 <p id="cf562">— Hejmen! Al <span class="nomo" lang="la" title="Ne-Esperanta nomo. Lingvo: Latino">Aulus</span>oj!</p>

 <p id="cf563"><span class="nomo" lang="la" title="Ne-Esperanta nomo. Lingvo: Latino">Ursus</span> estis preta. Ĉe la pordegoj staras, vere, pretorianoj, sed li ja iel trairos. La soldatoj ne haltigas elirantojn. Antaŭ la arko svarmas portiloj. Homoj komencos eliri grandare. Neniu ilin haltigos. Ili eliros kune kun la amaso kaj iros rekte hejmen. Cetere, kio gravas pli! Kiel la reĝidino ordonas, tiel devas esti. Por tio li ja estas ĉi tie.</p>

 <p id="cf564">Kaj <span class="nomo" lang="la" title="Ne-Esperanta nomo. Lingvo: Latino">Ligia</span> ripetadis:</p>

 <p id="cf565">— Jes, <span class="nomo" lang="la" title="Ne-Esperanta nomo. Lingvo: Latino">Ursus</span>, ni eliros.</p>

 <p id="cf566">Sed <span class="nomo" lang="la" title="Ne-Esperanta nomo. Lingvo: Latino">Acte</span> devis havi prudenton per ili ambaŭ. Ili eliros! jes! Neniu ilin haltigos. Sed forkuri el la domo de la cezaro estas malpermesite, kaj kiu tion faras, ofendas lian majeston. Ili eliros, sed vespere centuriestro fronte de soldatoj alportos mortverdikton al <span class="nomo" lang="la" title="Ne-Esperanta nomo. Lingvo: Latino">Aulus</span>, al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, <span class="nomo" lang="la" title="Ne-Esperanta nomo. Lingvo: Latino">Ligia</span>n prenos ree en la palacon, kaj tiam restos por ŝi nenia savrimedo. Se <span class="nomo" lang="la" title="Ne-Esperanta nomo. Lingvo: Latino">Aulus</span>oj akceptos ŝin en sian hejmon, morto atendas ilin sendube.</p>

 <p id="cf567">La manoj de <span class="nomo" lang="la" title="Ne-Esperanta nomo. Lingvo: Latino">Ligia</span> falis. Estis nenia rimedo. Ŝi devis elekti inter la pereo de Plautiusoj kaj la propra. Irante al la festeno, ŝi esperis, ke <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Petronius</span> elpetos ŝin de la cezaro kaj redonos al <span class="nomo" lang="la" title="Ne-Esperanta nomo. Lingvo: Latino">Pomponia</span>, nun ŝi tamen sciis, ke ĝuste ili instigis la cezaron forpreni ŝin do <span class="nomo" lang="la" title="Ne-Esperanta nomo. Lingvo: Latino">Aulus</span>oj. Estis nenia rimedo. Nur miraklo povis savi ŝin el tiu abismo. Miraklo kaj la dia potenco.</p>

 <p id="cf568">— <span class="nomo" lang="la" title="Ne-Esperanta nomo. Lingvo: Latino">Acte</span> — ŝi diris malespere — ĉu vi aŭdis, kion diris <span class="nomo" lang="la" title="Ne-Esperanta nomo. Lingvo: Latino">Vinicius</span>, ke la cezaro min donacis al li kaj ke vespere li alsendos sklavojn kaj prenos min en sian domon?</p>

 <p id="cf569">— Mi aŭdis — diris <span class="nomo" lang="la" title="Ne-Esperanta nomo. Lingvo: Latino">Acte</span>.</p>

 <p id="cf570">Kaj dismetinte la manojn, ŝi eksilentis. La malespero, kun kiu <span class="nomo" lang="la" title="Ne-Esperanta nomo. Lingvo: Latino">Ligia</span> parolis, ne trovis en ŝi eĥon. Ŝi mem estis ja amatino de <span class="nomo" lang="la" title="Ne-Esperanta nomo. Lingvo: Latino">Nero</span>. Ŝia koro, kvankam bona, ne sciis sufiĉe senti la hontindecon de tia rilato. Kiel estinta sklavino, ŝi tro alkutimiĝis al la leĝoj de sklaveco, kaj krom tio ĝis nun ŝi amis Neron. Se li volus al ŝi reveni, ŝi etendus al li la brakojn kiel al sia feliĉo. Vidante nun klare, ke <span class="nomo" lang="la" title="Ne-Esperanta nomo. Lingvo: Latino">Ligia</span> devas aŭ iĝi amatino de la juna kaj bela <span class="nomo" lang="la" title="Ne-Esperanta nomo. Lingvo: Latino">Vinicius</span>, aŭ elmeti sin mem kaj Aulusojn al pereo, ŝi simple ne komprenis, kiel la knabino povis heziti.</p>

 <p id="cf571">— En la domo de la cezaro — ŝi diris post momento — vi ne estus pli sekura, ol en la domo de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf572">Kaj ne venis al ŝi la penso, ke kvankam ŝi parolis veron, ŝiaj vortoj signifis: “paciĝu kun la sorto kaj iĝu konkubino de <span class="nomo" lang="la" title="Ne-Esperanta nomo. Lingvo: Latino">Vinicius</span>.” Sed al <span class="nomo" lang="la" title="Ne-Esperanta nomo. Lingvo: Latino">Ligia</span>, kiu sentis ankoraŭ sur la buŝo liajn kisojn, plenajn do besta pasio kaj brulantajn, kiel karbo, la sango ekfluis en la vizaĝon pro honto ĉe la nura rememoro pri ili.</p>

 <p id="cf573">— Neniam! — ŝi ekkriis eksplode. — Mi restos nek ĉi tie, nek ĉe <span class="nomo" lang="la" title="Ne-Esperanta nomo. Lingvo: Latino">Vinicius</span>! Neniam!</p>

 <p id="cf574"><span class="nomo" lang="la" title="Ne-Esperanta nomo. Lingvo: Latino">Acte</span>n mirigis ŝia eksplodo.</p>

 <p id="cf575">— Ĉu <span class="nomo" lang="la" title="Ne-Esperanta nomo. Lingvo: Latino">Vinicius</span> — ŝi demandis — estas de vi tiel malamata?</p>

 <p id="cf576">Sed <span class="nomo" lang="la" title="Ne-Esperanta nomo. Lingvo: Latino">Ligia</span> ne povis respondi, ĉar denove ekkaptis ŝin ploro. <span class="nomo" lang="la" title="Ne-Esperanta nomo. Lingvo: Latino">Acte</span> alpremis ŝin al la brusto kaj komencis trankviligi. <span class="nomo" lang="la" title="Ne-Esperanta nomo. Lingvo: Latino">Ursus</span> spiris peze kaj kunpremis la grandegajn pugnojn, ĉar, amante kun hunda fideleco sian reĝidinon, li ne povis elporti la vidon de ŝiaj larmoj. En lia liga, duonsovaĝa koro naskiĝis la deziro reveni en la festonejon, sufoki <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj, se necese, ankaŭ la cezaron, li timis tamen proponi al sia sinjorino tian servon, ne estante certa, ĉu tia ago, kiu komence ekŝajnis al li treege simpla, konvenas al konfesanto de la krucumita Ŝafido.</p>

 <p id="cf577">Kaj <span class="nomo" lang="la" title="Ne-Esperanta nomo. Lingvo: Latino">Acte</span>, kvietiginte <span class="nomo" lang="la" title="Ne-Esperanta nomo. Lingvo: Latino">Ligia</span>n, komencis denove demandi:</p>

 <p id="cf578">— Ĉu li estas de vi tiel malamata?</p>

 <p id="cf579">— Ne — diris <span class="nomo" lang="la" title="Ne-Esperanta nomo. Lingvo: Latino">Ligia</span> — mi ne rajtas lin malami, ĉar mi estas kristanino.</p>

 <p id="cf580">— Mi scias, <span class="nomo" lang="la" title="Ne-Esperanta nomo. Lingvo: Latino">Ligia</span>. Mi scias ankaŭ el la leteroj de Paŭlo el Tarso, ke vi, kristanoj, ne rajtas malhonoriĝi, nek timi morton pli, ol pekon, sed diru al mi, ĉu via instruo permesas kaŭzi morton?</p>

 <p id="cf581">— Ne.</p>

 <p id="cf582">— Kiel do vi povas venigi venĝon de la cezaro sur la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj?</p>

 <p id="cf583">Sekvis momento de silento. Abismo sen fundo malfermiĝis denove antaŭ <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf584">Kaj la juna liberigitino parolis plu:</p>

 <p id="cf585">— Mi demandas, ĉar mi bedaŭras vin, mi bedaŭras la bonan <span class="nomo" lang="la" title="Ne-Esperanta nomo. Lingvo: Latino">Pomponia</span>n, kaj <span class="nomo" lang="la" title="Ne-Esperanta nomo. Lingvo: Latino">Aulus</span>on, kaj ilian infanon. Mi longe vivas en ĉi tiu domo, kaj mi scias, kion minacas la kolero de la cezaro. Ne! Vi ne povas forkuri el ĉi tie. Nur unu rimedo restas al vi: petegi <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke li redonu vin al <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf586">Sed <span class="nomo" lang="la" title="Ne-Esperanta nomo. Lingvo: Latino">Ligia</span> malsuprenŝovis sin sur la genuojn, por petegi iun alian. <span class="nomo" lang="la" title="Ne-Esperanta nomo. Lingvo: Latino">Ursus</span> ankaŭ surgenuiĝis, kaj ambaŭ komencis preĝi en la domo de la cezaro, ĉe la matenruĝo.</p>

 <p id="cf587"><span class="nomo" lang="la" title="Ne-Esperanta nomo. Lingvo: Latino">Acte</span> la unuan fojon vidis tian preĝon kaj ne povis deturni la okulojn de <span class="nomo" lang="la" title="Ne-Esperanta nomo. Lingvo: Latino">Ligia</span>, kiu, turnita al ŝi profile, kun levita kapo kaj manoj, rigardis la ĉielon, kvazaŭ atendante de tie helpon. La tagiĝo verŝis lumon sur ŝiajn malhelajn harojn kaj sur la blankan <em><span class="fremda" lang="la" title="Ne-Esperanta teksto. Lingvo: Latino">peplum</span></em>, speguliĝis en la pupiloj, kaj, tuta en brilo, ŝi mem aspektis kiel lumo. En ŝia paliĝinta vizaĝo, en la malfemita buŝo, en la levitaj manoj kaj okuloj oni vidis ian superteran ekstazon. Kaj <span class="nomo" lang="la" title="Ne-Esperanta nomo. Lingvo: Latino">Acte</span> nun ekkomprenis, kial <span class="nomo" lang="la" title="Ne-Esperanta nomo. Lingvo: Latino">Ligia</span> povis iĝi nenies konkubino. Antaŭ la iama amatino de <span class="nomo" lang="la" title="Ne-Esperanta nomo. Lingvo: Latino">Nero</span> flankeniĝis kvazaŭ rando de vualo, kovranta mondon tute alian ol tiu, al kiu ŝi kutimis. Mirigis ŝin tiu preĝo, tie ĉi, en la domo de krimo kaj senhonto. Antaŭ momento ŝajnis al ŝi, ke ekzistas por <span class="nomo" lang="la" title="Ne-Esperanta nomo. Lingvo: Latino">Ligia</span> neniu savrimedo, sed nun ŝi komencis kredi, ke povas okazi io eksterordinara, ke venos ia helpo, tiel potenca, ke la cezaro mem ne povos ĝin rezisti, ke el la ĉielo malsuprenvenos ia flugilhava armeo helpe al la knabino, aŭ ke la suno substernos al ŝi siajn radiojn kaj tiros al si. Ŝi aŭdis jam pri multaj mirakloj inter la kristanoj, kaj pensis nun, ke videble ĉio tio estas vero, se <span class="nomo" lang="la" title="Ne-Esperanta nomo. Lingvo: Latino">Ligia</span> tiel preĝas.</p>

 <p id="cf588">Kaj <span class="nomo" lang="la" title="Ne-Esperanta nomo. Lingvo: Latino">Ligia</span> leviĝis fine kun vizaĝo, lumigita de espero, <span class="nomo" lang="la" title="Ne-Esperanta nomo. Lingvo: Latino">Ursus</span> ankaŭ leviĝis, kaj ekkaŭrinte apud la benko, li rigardis sian sinjorinon, atendante ŝiajn vortojn.</p>

 <p id="cf589">La okuloj de <span class="nomo" lang="la" title="Ne-Esperanta nomo. Lingvo: Latino">Ligia</span> nebuliĝis kaj post momento du grandaj larmoj ruliĝis malrapide sur ŝiaj vangoj.</p>

 <p id="cf590">— Dio benu <span class="nomo" lang="la" title="Ne-Esperanta nomo. Lingvo: Latino">Pomponia</span>n kaj <span class="nomo" lang="la" title="Ne-Esperanta nomo. Lingvo: Latino">Aulus</span>on — ŝi diris. — Mi ne rajtas ilin pereigi, do mi neniam revidos ilin.</p>

 <p id="cf591">Poste, turninte sin al <span class="nomo" lang="la" title="Ne-Esperanta nomo. Lingvo: Latino">Ursus</span>, ŝi komencis paroli al li, ke li sola restis al ŝi en la mondo, ke li devas nun esti ŝia patro kaj zorganto. Ili ne povas serĉi rifuĝon ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj, ĉar tio venigus sur ilin koleron de la cezaro. Sed ŝi ne povas ankaŭ resti en la domo de la cezaro, nek ĉe <span class="nomo" lang="la" title="Ne-Esperanta nomo. Lingvo: Latino">Vinicius</span>. <span class="nomo" lang="la" title="Ne-Esperanta nomo. Lingvo: Latino">Ursus</span> do prenu ŝin, elkonduku el la urbo kaj kaŝu ie, kie ŝin trovos nek <span class="nomo" lang="la" title="Ne-Esperanta nomo. Lingvo: Latino">Vinicius</span>, nek liaj servistoj. Ŝi iros kun li ĉien, eĉ trans marojn, eĉ trans montojn, al barbaroj, kie oni ne aŭdis la nomon de Romo kaj kien ne atingas la povo de la cezaro. Li prenu ŝin kaj savu, ĉar li sola restis al ŝi.</p>

 <p id="cf592">La ligo estis preta kaj, signe de obeo, kliniĝinte, li ĉirkaŭprenis ŝiajn piedojn. Sed sur la vizaĝo de <span class="nomo" lang="la" title="Ne-Esperanta nomo. Lingvo: Latino">Acte</span>, kiu atendis miraklon, bildiĝis disreviĝo. Nur tion kaŭzis do tiu preĝo? Forkuri el la domo de la cezaro signifas plenumi krimon de ofendo de lia majesto, kiu devas esti venĝita, kaj se eĉ <span class="nomo" lang="la" title="Ne-Esperanta nomo. Lingvo: Latino">Ligia</span> sukcesus kaŝi sin, la cezaro venĝos kontraŭ <span class="nomo" lang="la" title="Ne-Esperanta nomo. Lingvo: Latino">Aulus</span>oj. Se ŝi volas forkuri, ŝi forkuru el la domo de <span class="nomo" lang="la" title="Ne-Esperanta nomo. Lingvo: Latino">Vinicius</span>. Tiam la cezaro, kiu nevolonte okupiĝas per fremdaj aferoj, eble eĉ ne volos helpi al <span class="nomo" lang="la" title="Ne-Esperanta nomo. Lingvo: Latino">Vinicius</span> en la serĉado, kaj ĉiuokoze ne estos plenumita krimo de ofendo de la majesto.</p>

 <p id="cf593">Sed <span class="nomo" lang="la" title="Ne-Esperanta nomo. Lingvo: Latino">Ligia</span> ĝuste tiel pensis. <span class="nomo" lang="la" title="Ne-Esperanta nomo. Lingvo: Latino">Aulus</span>oj eĉ ne scios, kie ŝi estas, nek eĉ <span class="nomo" lang="la" title="Ne-Esperanta nomo. Lingvo: Latino">Pomponia</span>. Ŝi forkuros tamen ne el la domo de <span class="nomo" lang="la" title="Ne-Esperanta nomo. Lingvo: Latino">Vinicius</span>, sed elvoje. Li diris al ŝi en sia ebrieco, ke vespere li sendos por ŝi siajn sklavojn. Li parolis sendube veron, kiun li ne konfesus, se li estus sobra. Videble li mem, aŭ eble kune kun <span class="nomo" lang="la" title="Ne-Esperanta nomo. Lingvo: Latino">Petronius</span>, parolis antaŭ la festeno kun la cezaro kaj havigis de li la promeson, ke morgaŭ matene li transdonos ŝin. Kaj se hodiaŭ ili eĉ forgesus, ili sendos por ŝi morgaŭ. Sed <span class="nomo" lang="la" title="Ne-Esperanta nomo. Lingvo: Latino">Ursus</span> savos ŝin. Li venos, elportos ŝin el la portilo, kiel li ŝin elportis el la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, kaj ili iros en la mondon. Al <span class="nomo" lang="la" title="Ne-Esperanta nomo. Lingvo: Latino">Ursus</span> neniu kapablos rezisti. Al li ne rezistus eĉ tiu terura luktisto, kiu hieraŭ luktis en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>. Sed ĉar <span class="nomo" lang="la" title="Ne-Esperanta nomo. Lingvo: Latino">Vinicius</span> povas alsendi tre multe da sklavoj, tial <span class="nomo" lang="la" title="Ne-Esperanta nomo. Lingvo: Latino">Ursus</span> iros tuj al la episkopo, <span class="nomo" lang="la" title="Ne-Esperanta nomo. Lingvo: Latino">Linus</span>, peti konsilon kaj helpon. La episkopo kompatos ŝin, ne lasos en la manoj de <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj ordonos al kristanoj iri kun <span class="nomo" lang="la" title="Ne-Esperanta nomo. Lingvo: Latino">Ursus</span> kaj savi ŝin. Ili rekaptos ŝin kaj forkondukos, kaj poste <span class="nomo" lang="la" title="Ne-Esperanta nomo. Lingvo: Latino">Ursus</span> scios elirigi ŝin el la urbo kaj kaŝi ie de la roma potenco.</p>

 <p id="cf594">Kaj ŝia vizaĝo denove komencis kovri sin per rozkoloro kaj ridi. Kuraĝo denove ŝin plenigis, kvazaŭ la espero de savo estus jam iĝinta realaĵo. Subite ŝi ĵetis la brakojn ĉirkaŭ la kolon de <span class="nomo" lang="la" title="Ne-Esperanta nomo. Lingvo: Latino">Acte</span> kaj, almetinte sian belegan buŝon al ŝia vango, komencis flustri:</p>

 <p id="cf595">— Vi ne perfidos nin, <span class="nomo" lang="la" title="Ne-Esperanta nomo. Lingvo: Latino">Acte</span>, ĉu ne?</p>

 <p id="cf596">— Je la ombro de mia patrino — respondis la liberigitino — mi ne perfidos vin, kaj petu nur vian Dion, ke <span class="nomo" lang="la" title="Ne-Esperanta nomo. Lingvo: Latino">Ursus</span> sukcesu vin rekapti.</p>

 <p id="cf597">Sed la bluaj, infanaj okuloj de la grandegulo brilis de feliĉo. Jen, li sciis nenion elpensi, kvankam li streĉis sian mizeran kapon, sed tian aferon li ja scipovos. Kaj ĉu tage, aŭ nokte, estas al li egale!... Li iros al la episkopo, ĉar la episkopo legas en la ĉielo, kion oni devas fari, kaj kion oni ne devas. Sed kolekti kristanojn li scius ĉiuokaze. Ĉu li ne havas sufiĉe da konatoj, sklavoj, gladiatoroj kaj liberaj homoj, kaj en <span class="nomo" lang="la" title="Ne-Esperanta nomo. Lingvo: Latino">Suburra</span>, kaj trans la pontoj? Li kolektus milon, kaj du milojn da ili. Li rekaptos sian sinjorinon, kaj elkonduki ŝin el la urbo li ankaŭ scipovos, kaj iri kun ŝi li scipovos. Ili iros eĉ al la fino de la mondo, eĉ tien, el kie ili venis, kaj kie neniu aŭdis pri Romo.</p>

 <p id="cf598">Tiam li komencis rigardi antaŭ sin, kvazaŭ volante vidatingi iajn aferojn pasintajn kaj treege malproksimajn, poste li komencis paroli:</p>

 <p id="cf599">— En arbaregon? Ho, kia arbarego, kia arbarego!...</p>

 <p id="cf600">Sed post momento li forskuis de si la viziojn:</p>

 <p id="cf601">Jen, li tuj iros al la episkopo, kaj vespere kun ia cento da homoj li jam embuskos la portilon. Kaj konduku ĝin tiam ne nur sklavoj, sed eĉ pretorianoj! Neniu jam prefere ŝovu sin sub lian pugnon, eĉ en fera armilo... Ĉar ĉu fero estas tiel forta? Se oni dece frapos feron, la kapo sub ĝi ne eltenos la frapon!</p>

 <p id="cf602">Sed <span class="nomo" lang="la" title="Ne-Esperanta nomo. Lingvo: Latino">Ligia</span> kun grandega kaj kune infana seriozeco levis supren la fingron</p>

 <p id="cf603">— <span class="nomo" lang="la" title="Ne-Esperanta nomo. Lingvo: Latino">Ursus</span>! “ne mortigu” — ŝi diris.</p>

 <p id="cf604">La ligo metis sian manon, similan al bastonego, sur la malantaŭen parton de la kapo kaj komencis, murmurante, froti la nukon kun grandega embaraso: Li ja devas rekapti ŝin... “sian lumon”... Ŝi mem diris, ke nun estas lia vico... Li atentos, kiom li povos. Sed se ĝi okazus senvole? Li ja devas ŝin rekapti! Nu, se ĝi okazus, li tiel pentofaros, tiel petos pardonon de la Senkulpa Ŝafido, ke la Krucumita Ŝafido indulgos lin, mizeran... Li ja ne volus ofendi la Ŝafidon, nur la manojn li havas tiel pezajn...</p>

 <p id="cf605">Granda kortuŝo bildiĝis sur lia vizaĝo, sed volante ĝin kaŝi, li riverencis kaj diris:</p>

 <p id="cf606">— Do mi iras al la sankta episkopo.</p>

 <p id="cf607">Kaj <span class="nomo" lang="la" title="Ne-Esperanta nomo. Lingvo: Latino">Acte</span>, ĉirkapreninte la kolon de <span class="nomo" lang="la" title="Ne-Esperanta nomo. Lingvo: Latino">Ligia</span>, komencis plori...</p>

 <p id="cf608">Ankoraŭfoje ŝi ekkomprenis, ke ekzistas iu mondo, kie eĉ en sufero estas pli da feliĉo, ol en ĉiuj luksoj kaj ĝuoj de la cezara domo, ankoraŭfoje fende malfermiĝis antaŭ ŝi pordo al lumo, sed samtempe ŝi eksentis, ke ŝi ne indas trairi tiun pordon.</p>

 </div>

 <div class="chapitro" id="quovadis9"> <h3 id="cf609">ĈAPITRO <span class="num" title="">IX</span> </h3> <p id="cf610">La koro de <span class="nomo" lang="la" title="Ne-Esperanta nomo. Lingvo: Latino">Ligia</span> premis sin pro sopiro je <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kiun ŝi amis per la tuta animo, kaj je la tuta domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj, tamen ŝia malespero pasis. Ŝi sentis eĉ certan dolĉecon, pensante, ke jen ŝi oferas por sia Vero la bonstaton kaj komforton kaj akceptas vagan, nekonatan vivon. Eble estis en tio iom da infana scivolo, kia estos tiu vivo, for, en malproksimaj landoj, inter barbaroj kaj sovaĝaj bestoj, estis tamen pli multe da profunda kaj fidanta kredo, ke ŝi agas tiel, kiel ordonis la dia Majstro, kaj ke de nun Li mem zorgos pri ŝi, kiel pri obea kaj fidela infano. Kaj en tiu okazo kia malbono povas ŝin trafi? Se venos iaj suferoj, ŝi elportos ilin en Lia nomo. Se venos neatendita morto, Li prenos ŝin, kaj iam, kiam mortos <span class="nomo" lang="la" title="Ne-Esperanta nomo. Lingvo: Latino">Pomponia</span>, ili estos kune dum la tuta eterneco. Multfoje, ankoraŭ en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj, ŝi afliktis sian infanan kapeton, ke ŝi, kristanino, povas nenion fari por tiu Krucumito, pri kiu <span class="nomo" lang="la" title="Ne-Esperanta nomo. Lingvo: Latino">Ursus</span> parolis kun tia kortuŝo. Sed nun la momento venis! <span class="nomo" lang="la" title="Ne-Esperanta nomo. Lingvo: Latino">Ligia</span> sentis sin preskaŭ feliĉa kaj komencis rakonti pri sia feliĉo al <span class="nomo" lang="la" title="Ne-Esperanta nomo. Lingvo: Latino">Acte</span>, kiu tamen ne povis ŝin ekkompreni. Forlasi ĉion, forlasi la domon, bonstaton, la urbon, ĝardenojn, templojn, portikojn, ĉion, kio estas bela, forlasi la sunan landon kaj la proksimajn homojn, kaj kial? Por kaŝi sin de amo de juna kaj bela kavaliro?... Ĉio tio ne povis eniri en la kapon de <span class="nomo" lang="la" title="Ne-Esperanta nomo. Lingvo: Latino">Acte</span>. En momentoj ŝi sentis, ke tio estas prava, ke povas eĉ esti en tio ia grandega, mistera feliĉo, sed ŝi ne povis klare konsciigi tion al si, tiom pli, ke antaŭ <span class="nomo" lang="la" title="Ne-Esperanta nomo. Lingvo: Latino">Ligia</span> estis ankoraŭ travivaĵo, kiu povis malbone finiĝi, kaj en kiu ŝi povis simple perdi la vivon. <span class="nomo" lang="la" title="Ne-Esperanta nomo. Lingvo: Latino">Acte</span> estis denature timema kaj kun maltrankvilo ŝi pensis pri tio, kion la vespero povas alporti. Sed ŝi ne volis paroli al <span class="nomo" lang="la" title="Ne-Esperanta nomo. Lingvo: Latino">Ligia</span> pri sia timo, kaj ĉar intertempe plenlume tagiĝis kaj la suno enrigardis en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, ŝi komencis inklinigi ŝin al ripozo, necesa post la sendorme pasigita nokto. <span class="nomo" lang="la" title="Ne-Esperanta nomo. Lingvo: Latino">Ligia</span> ne kontraŭstaris, kaj ambaŭ ili eniris en <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>, kiu estis vasta kaj lukse aranĝita, pro la iamaj rilatoj inter <span class="nomo" lang="la" title="Ne-Esperanta nomo. Lingvo: Latino">Acte</span> kaj la cezaro. Tie ili kuŝiĝis unu apud la alia, sed <span class="nomo" lang="la" title="Ne-Esperanta nomo. Lingvo: Latino">Acte</span>, malgraŭ laceco, ne povis endormiĝi.</p>

 <p id="cf611">Delonge ŝi estis malgaja kaj malfeliĉa, sed nun komencis ŝin kapti ia maltrankvilo, kiun ŝi neniam spertis antaŭe. Ĝis tiam la vivo nur ŝajnis al ŝi peza kaj senmorgaŭa, nun ĝi ekŝajnis al ŝi subite malnobla.</p>

 <p id="cf612">En ŝia kapo naskiĝadis ĉiam pli granda ĥaoso. La pordo al la lumo komencis denove jen fermi sin, jen sin malfermi. Sed en la momentoj, kiam ĝi sin malfermis, la lumo blindigis ŝin tiel, ke ŝi nenion vidis klare. Ŝi nur divenis, pli ĝuste, ke tiu lumeco entenas ian feliĉon, simple senliman, kompare kun kiu ĉio alia estas tiagrade senvalora, ke se ekzemple la cezaro forigus <span class="nomo" lang="la" title="Ne-Esperanta nomo. Lingvo: Latino">Poppaea</span>n kaj ree ekamus ŝin, <span class="nomo" lang="la" title="Ne-Esperanta nomo. Lingvo: Latino">Acte</span>n, eĉ tio ĉi estus vantaĵo. Subite venis al ŝi al ideo, ke tiu cezaro, kiun ŝi amis kaj kiun malgraŭvole ŝi konsideris ia duondio, estas iu tiel mizera, kiel ĉiu el la sklavoj, kaj tiu palaco kun kolonaroj el numida marmoro estas io ne pli valora, ol amaso da ŝtonoj. Sed fine tiuj sentoj, kiujn ŝi ne povis al si konsciigi, komencis ŝin turmenti. Ŝi penis endormiĝi, sed, mordata de maltrankvilo, ne povis.</p>

 <p id="cf613">Fine, kredante, ke <span class="nomo" lang="la" title="Ne-Esperanta nomo. Lingvo: Latino">Ligia</span>, super kiu ekpendis tiom da danĝeroj kaj necerteco, ankaŭ ne dormas, ŝi turnis sin al ŝi, por paroli pri ŝia vespera forkuro.</p>

 <p id="cf614">Sed <span class="nomo" lang="la" title="Ne-Esperanta nomo. Lingvo: Latino">Ligia</span> dormis trankvile. En la malluman <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>, tra nesufiĉe precize surtirita kurteno, enfalis kelkaj helaj radioj, en kiuj flugturniĝis ora polvo. Ĉe ilia lumo <span class="nomo" lang="la" title="Ne-Esperanta nomo. Lingvo: Latino">Acte</span> rimarkis ŝian delikatan vizaĝon, apogitan sur la nuda brako, la fermitajn okulojn kaj iom malfermitan buŝon. Ŝi spiris egalritme, sed tiel, kiel oni spiras en dormo.</p>

 <p id="cf615">— Ŝi dormas, ŝi povas dormi! — ekpensis <span class="nomo" lang="la" title="Ne-Esperanta nomo. Lingvo: Latino">Acte</span> — ŝi ja estas ankoraŭ infano.</p>

 <p id="cf616">Tamen post memento venis en ŝian kapon la penso, ke tiu ĉi infano preferas tamen forkuri, ol iĝi amatino de <span class="nomo" lang="la" title="Ne-Esperanta nomo. Lingvo: Latino">Vinicius</span>, ke ŝi preferas mizeron, ol malhonoron, vagan vivon, ol luksan domon ĉe <span class="nomo" lang="la" title="Ne-Esperanta nomo. Lingvo: Latino">Carinae</span>, ol belajn vestojn, juvelojn, ol festenojn, sonojn de liutoj kaj citroj.</p>

 <p id="cf617">— Kial?</p>

 <p id="cf618">Kaj ŝi komencis rigardi <span class="nomo" lang="la" title="Ne-Esperanta nomo. Lingvo: Latino">Ligia</span>n, kvazaŭ volante trovi respondon en ŝia dormlulata vizaĝo. Ŝi rigardis ŝian puran frunton, la serenajn arkojn de la brovoj, la duone malfermitan buŝon, la knabinan bruston movatan de trankvila spiro, post tio ŝi ekpensis denove:</p>

 <p id="cf619">— Kiel diferenca ŝi estas de mi!</p>

 <p id="cf620">Kaj <span class="nomo" lang="la" title="Ne-Esperanta nomo. Lingvo: Latino">Ligia</span> ekŝajnis al ŝi io mirinda, ia dia vizio, iu amelektita de dioj, centfoje pli bela, ol ĉiuj floroj en la ĝardeno de la cezaro kaj ol ĉiuj skulptaĵoj en lia palaco. Sed en la koro de la grekino ne estis envio. Kontraŭe, je la penso pri la danĝeroj, kiuj minacis la knabinon, ekkaptis ŝin granda kompato. Naskiĝis en ŝi ia patrina sento; <span class="nomo" lang="la" title="Ne-Esperanta nomo. Lingvo: Latino">Ligia</span> ekŝajnis al ŝi ne nur belega, sed ankaŭ tre amata, kaj proksimiginte la buŝon al ŝiaj malhelaj haroj, ŝi komencis ilin kisi.</p>

 <p id="cf621"><span class="nomo" lang="la" title="Ne-Esperanta nomo. Lingvo: Latino">Ligia</span> dume dormis trankvile, kvazaŭ hejme, sub la zorgado de <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>. Kaj ŝi dormis sufiĉe longe. La tagmezo jam pasis, kiam ŝi malfermis siajn bluajn okulojn kaj komencis ĉirkaŭrigardi tra la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kun grandega miro.</p>

 <p id="cf622">Mirigis ŝin videble, ke ŝi ne estas hejme, ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj.</p>

 <p id="cf623">— Ĉu tio estas vi, <span class="nomo" lang="la" title="Ne-Esperanta nomo. Lingvo: Latino">Acte</span>? — ŝi diris fine, rimarkinte en la krepusko la vizaĝon de la grekino.</p>

 <p id="cf624">— Mi, <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf625">— Ĉu jam estas vespero?</p>

 <p id="cf626">— Ne, infano, sed la tagmezo jam pasis.</p>

 <p id="cf627">— Kaj <span class="nomo" lang="la" title="Ne-Esperanta nomo. Lingvo: Latino">Ursus</span> ne revenis?</p>

 <p id="cf628">— <span class="nomo" lang="la" title="Ne-Esperanta nomo. Lingvo: Latino">Ursus</span> ne diris, ke li revenos, nur ke vespere li embuskos kun kristanaj la portilon.</p>

 <p id="cf629">— Vere.</p>

 <p id="cf630">Post tio ili forlasis la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj iris en banejon, kie baninte <span class="nomo" lang="la" title="Ne-Esperanta nomo. Lingvo: Latino">Ligia</span>n, <span class="nomo" lang="la" title="Ne-Esperanta nomo. Lingvo: Latino">Acte</span> kondukis ŝin al matenmanĝo, kaj poste en la palacajn ĝardenojn, kie oni devis timi nenian danĝeran renkonton, ĉar la cezaro kaj liaj plej eminentaj korteganoj dormis ankoraŭ. <span class="nomo" lang="la" title="Ne-Esperanta nomo. Lingvo: Latino">Ligia</span> la unuan fojon en la vivo vidis tiujn grandiozajn ĝardenojn, plenajn de cipresoj, pinioj, kverkoj, olivarboj kaj mirtoj, inter kiuj blankis tuta popolo da statuoj, brilis trankvilaj speguloj de lagetoj, floris tutaj boskoj da rozoj, surŝprucataj de fontana akvopolvo, kie eniron al sorĉaj grotoj ĉirkaŭkreskis hedero aŭ vinberbranĉoj, kie sur la akvoj naĝis arĝentaj cignoj, kaj inter la statuoj kaj arboj promenis domigitaj gazeloj el dezertoj de Afriko kaj diverskoloraj birdoj, venigitaj el ĉiuj konatoj landoj de la mondo.</p>

 <p id="cf631">La ĝardenoj estis senhomaj; tie kaj le laboris kun fosiloj en la manoj sklavoj, duonvoĉe kantantaj kantojn; aliaj, al kiuj oni donis momenton da ripozo, sidis apud lagetoj aŭ en ombro de kverkoj, en tremantaj lumetoj, penetrantaj tra la folioj; aliaj fine surŝprucadis rozojn aŭ palviolajn safranflorojn. <span class="nomo" lang="la" title="Ne-Esperanta nomo. Lingvo: Latino">Acte</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> promenis sufiĉe longe, rigardante ĉiujn mirindaĵojn de la ĝardenoj, kaj kvankam mankis al <span class="nomo" lang="la" title="Ne-Esperanta nomo. Lingvo: Latino">Ligia</span> libereco de la penso, ŝi estis ankoraŭ tro infana, por povi kontraŭstari la intereson, scivolon kaj admiron. Venis eĉ en ŝian kapon la ideo, ke se la cezaro estus bona, tiam en tia palaco kaj en tiaj ĝardenoj li povus esti tre feliĉa.</p>

 <p id="cf632">Sed fine, iom lacaj, ili sidiĝis sur benko, preskaŭ tute kaŝita en cipresa densaĵo, kaj komencis paroli pri tio, kio plej multe pezis sur iliaj koroj, tio estas pri la vespera forkuro de <span class="nomo" lang="la" title="Ne-Esperanta nomo. Lingvo: Latino">Ligia</span>. <span class="nomo" lang="la" title="Ne-Esperanta nomo. Lingvo: Latino">Acte</span> estis multe malpli trankvila, ol <span class="nomo" lang="la" title="Ne-Esperanta nomo. Lingvo: Latino">Ligia</span>, pri la sukceso de tiu forkuro. En momentoj ŝajnis eĉ al ŝi, ke tio estas freneza plano, kiu ne povas sukcesi. Ŝi sentis ĉiam pli grandan kompaton por <span class="nomo" lang="la" title="Ne-Esperanta nomo. Lingvo: Latino">Ligia</span>. En ŝian kapon venis ankaŭ la ideo, ke centoble malpli danĝere estus peni pacigi <span class="nomo" lang="la" title="Ne-Esperanta nomo. Lingvo: Latino">Vinicius</span>on. Post momento ŝi komencis demandi <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel longe ŝi konas <span class="nomo" lang="la" title="Ne-Esperanta nomo. Lingvo: Latino">Vinicius</span>on, kaj ĉu ŝi ne supozas, ke li eble lasus sin moligi kaj redonus ŝin al <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf633">Sed <span class="nomo" lang="la" title="Ne-Esperanta nomo. Lingvo: Latino">Ligia</span> skuis malgaje sian malhelan kapeton.</p>

 <p id="cf634">— Ne. En la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj <span class="nomo" lang="la" title="Ne-Esperanta nomo. Lingvo: Latino">Vinicius</span> estis alia, tre bona, sed de la hieraŭa festeno mi timas lin kaj preferas forkuri al la ligoj.</p>

 <p id="cf635"><span class="nomo" lang="la" title="Ne-Esperanta nomo. Lingvo: Latino">Acte</span> demandis plu:</p>

 <p id="cf636">— Tamen en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj li estis simpatia al vi?</p>

 <p id="cf637">— Jes — respondis <span class="nomo" lang="la" title="Ne-Esperanta nomo. Lingvo: Latino">Ligia</span>, klinante la kapon.</p>

 <p id="cf638">— Vi ne estas ja sklavino, kiel mi estis — diris <span class="nomo" lang="la" title="Ne-Esperanta nomo. Lingvo: Latino">Acte</span> post momenta pripenso. — <span class="nomo" lang="la" title="Ne-Esperanta nomo. Lingvo: Latino">Vinicius</span> povus vin edzinigi. Vi estas garantiulino kaj filino de la reĝo de l’ ligoj. <span class="nomo" lang="la" title="Ne-Esperanta nomo. Lingvo: Latino">Aulus</span>oj amas vin, kiel propran infanon, kaj mi estas certa, ke ili prete akceptus vin kiel filinon. <span class="nomo" lang="la" title="Ne-Esperanta nomo. Lingvo: Latino">Vinicius</span> povus vin edzinigi.</p>

 <p id="cf639">Sed ŝi respondis ankoraŭ pli mallaŭte kaj malgaje:</p>

 <p id="cf640">— Mi preferas forkuri al la ligoj.</p>

 <p id="cf641">— <span class="nomo" lang="la" title="Ne-Esperanta nomo. Lingvo: Latino">Ligia</span>, ĉu vi volas, ke mi tuj iru al <span class="nomo" lang="la" title="Ne-Esperanta nomo. Lingvo: Latino">Vinicius</span>, veku lin, se li dormas, kaj diru tion, kion mi diras nun al vi? Jes, mia kara, mi iros al li kaj diros: <span class="nomo" lang="la" title="Ne-Esperanta nomo. Lingvo: Latino">Vinicius</span>, ŝi estas reĝa filino kaj amata infano de la glora <span class="nomo" lang="la" title="Ne-Esperanta nomo. Lingvo: Latino">Aulus</span>; se vi amas ŝin, redonu ŝin al <span class="nomo" lang="la" title="Ne-Esperanta nomo. Lingvo: Latino">Aulus</span>oj kaj poste prenu ŝin, kiel edzinon, el ilia domo.</p>

 <p id="cf642">La knabino tamen respondis per voĉo jam tiel mallaŭta, ke <span class="nomo" lang="la" title="Ne-Esperanta nomo. Lingvo: Latino">Acte</span> apenaŭ povis aŭdi:</p>

 <p id="cf643">— Mi preferas al la ligoj...</p>

 <p id="cf644">Kaj du grandaj larmoj ekpendis sur ŝiaj mallevitaj okulharoj.</p>

 <p id="cf645">Sed la pluan interparolon interrompis brueto de proksimiĝantaj paŝoj, kaj antaŭ ol <span class="nomo" lang="la" title="Ne-Esperanta nomo. Lingvo: Latino">Acte</span> havis tempon vidi, kiu venas, antaŭ la benko aperis <span class="nomo" lang="la" title="Ne-Esperanta nomo. Lingvo: Latino">Sabina Poppaea</span> kun malgranda sklavina sekvantaro. Du sklavinoj tenis super ŝia kapo tufojn de strutaj plumoj, fiksitajn sur oraj stangoj, per kiuj ili ventumis ŝin facile kaj ŝirmis kontraŭ la brulanta ankoraŭ aŭtuna suno, dum antaŭ ŝi etiopino, nigra, kiel ebono, kun pufaj mamoj, kvazaŭ ŝvelintaj de lakto, portis sur la brakoj infanon, ĉirkaŭvolvitan per purpura tuko kun oraj franĝoj. <span class="nomo" lang="la" title="Ne-Esperanta nomo. Lingvo: Latino">Acte</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> leviĝis, kredante, ke <span class="nomo" lang="la" title="Ne-Esperanta nomo. Lingvo: Latino">Poppaea</span> pasos preter la benko, ne turninte al ili atenton, sed ŝi haltis antaŭ ili kaj diris:</p>

 <p id="cf646">— <span class="nomo" lang="la" title="Ne-Esperanta nomo. Lingvo: Latino">Acte</span>, la sonoriletoj, kiujn vi alkudris al la <em><span class="fremda" lang="la" title="Ne-Esperanta teksto. Lingvo: Latino">icuncula</span></em> (pupo), estis malbone alkudritaj; la infano deŝiris unu kaj ekportis al la buŝo; feliĉe, <span class="nomo" lang="la" title="Ne-Esperanta nomo. Lingvo: Latino">Lilith</span> rimarkis tion sufiĉe frue.</p>

 <p id="cf647">— Pardonu, dia — respondis <span class="nomo" lang="la" title="Ne-Esperanta nomo. Lingvo: Latino">Acte</span>, krucigante la manojn sur la brusto kaj klinante la kapon.</p>

 <p id="cf648">Sed <span class="nomo" lang="la" title="Ne-Esperanta nomo. Lingvo: Latino">Poppaea</span> komencis rigardi <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf649">— Kiu estas ĉi tiu sklavino — ŝi demandis post momento.</p>

 <p id="cf650">— Ŝi ne estas sklavino, dia aŭgustino, sed zorgatino de <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> kaj filino de la reĝo de l’ ligoj, donita de li al Romo, kiel garantiulino.</p>

 <p id="cf651">— Kaj ŝi venis vin viziti?</p>

 <p id="cf652">— Ne, aŭgustino. De antaŭhieraŭ ŝi loĝas en la palaco.</p>

 <p id="cf653">— Pro kies ordono?</p>

 <p id="cf654">— Pro la ordono de la cezaro...</p>

 <p id="cf655"><span class="nomo" lang="la" title="Ne-Esperanta nomo. Lingvo: Latino">Poppaea</span> komencis ankoraŭ pli atente rigardi <span class="nomo" lang="la" title="Ne-Esperanta nomo. Lingvo: Latino">Ligia</span>n, kiu staris antaŭ ŝi kun klinita kapo, jen levante pro sciemo siajn radiajn okulojn, jen denove kovrante ilin per la palpebroj. Subita sulko aperis inter la brovoj de la aŭgustino. Ĵaluza pri la propra beleco kaj pri la regado, ŝi vivis en senĉesa time, ke iam iu feliĉa rivalino pereigos ŝin, kiel ŝi pereigis <span class="nomo" lang="la" title="Ne-Esperanta nomo. Lingvo: Latino">Octavia</span>n. Tial ĉiu bela vizaĝo en la palaco vekis en ŝi suspekton. Per okulo de spertulino ŝi ekzamenis unurigarde la tutan figuron de <span class="nomo" lang="la" title="Ne-Esperanta nomo. Lingvo: Latino">Ligia</span>, taksis ĉiun detalon de ŝia vizaĝo, kaj ektimis. “Ŝi estas simple nimfo" — ŝi diris al si. “Ŝin naskis Venuso mem”. Kaj subite venis en ŝian kapon la penso, kiu ĝis nun venis al ŝi neniam, ĉe ekvido de iu ajn belulino: ke ŝi estas multe pli aĝa! Ekvibris en ŝi la vundita memamo, ekkaptis ŝin maltrankvilo kaj diversaj timoj rapide trairis ŝian kapon. “Eble <span class="nomo" lang="la" title="Ne-Esperanta nomo. Lingvo: Latino">Nero</span> ŝin ne vidis, aŭ eble, rigardante tra la smeraldo, li ne ĝustetaksis ŝin. Sed kio povas okazi, se li renkontos ŝin tage, ĉe sunlumo, tiel belegan?... Plie, ŝi ne estas sklavino! ŝi estas reĝa filino, el barbara gento, vere, sed reĝa filino!... Dioj senmortaj! Ŝi estas same bela, kiel mi, kaj pli juna!” La sulko inter ŝiaj brovoj iĝis ankoraŭ pli granda, kaj la pupiloj el sub la oraj okulharoj ekbrilis per malvarma brilo.</p>

 <p id="cf656">Sed, turninte sin al <span class="nomo" lang="la" title="Ne-Esperanta nomo. Lingvo: Latino">Ligia</span>, ŝi komencis demandi kun ŝajna trankvileco:</p>

 <p id="cf657">— Ĉu vi parolis kun la cezaro?</p>

 <p id="cf658">— Ne, aŭgustino.</p>

 <p id="cf659">— Kial vi preferas esti ĉi tie, ol ĉe <span class="nomo" lang="la" title="Ne-Esperanta nomo. Lingvo: Latino">Aulusaj</span>?</p>

 <p id="cf660">— Mi ne preferas, sinjorino. <span class="nomo" lang="la" title="Ne-Esperanta nomo. Lingvo: Latino">Petronius</span> instigis la cezaron, ke li forprenu min de <span class="nomo" lang="la" title="Ne-Esperanta nomo. Lingvo: Latino">Pomponia</span>, sed mi estas ĉi tie kontraŭvole, sinjorino!</p>

 <p id="cf661">— Kaj vi dezirus reveni al <span class="nomo" lang="la" title="Ne-Esperanta nomo. Lingvo: Latino">Pomponia</span>?</p>

 <p id="cf662">La lastan demandon <span class="nomo" lang="la" title="Ne-Esperanta nomo. Lingvo: Latino">Poppaea</span> faris per voĉo pli mola kaj pli milda, do en la koron de <span class="nomo" lang="la" title="Ne-Esperanta nomo. Lingvo: Latino">Ligia</span> penetris espero.</p>

 <p id="cf663">— Sinjorino — ŝi diris, etendante al ŝi la manojn — la cezaro promesis fordoni min, kiel sklavinon, al <span class="nomo" lang="la" title="Ne-Esperanta nomo. Lingvo: Latino">Vinicius</span>, sed vi propetu pri mi kaj revenigu min al <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf664">— Do <span class="nomo" lang="la" title="Ne-Esperanta nomo. Lingvo: Latino">Petronius</span> instigis la cezaron, ke li forprenu vin de <span class="nomo" lang="la" title="Ne-Esperanta nomo. Lingvo: Latino">Aulus</span>oj kaj fordonu al <span class="nomo" lang="la" title="Ne-Esperanta nomo. Lingvo: Latino">Vinicius</span>?</p>

 <p id="cf665">— Jes, sinjorino. <span class="nomo" lang="la" title="Ne-Esperanta nomo. Lingvo: Latino">Vinicius</span> estas sendonta por mi ankoraŭ hodiaŭ siajn sklavojn, sed vi, bona, vi kompatu min.</p>

 <p id="cf666">Dirinte ĉi tion, ŝi klinis sin, kaj ekkaptinte la randon de la vesto de Peppaea, atendis ŝian vorton kun batanta koro. <span class="nomo" lang="la" title="Ne-Esperanta nomo. Lingvo: Latino">Poppaea</span> rigardis ŝin momente kun vizaĝo, lumigita de malbona rideto, post kio ŝi diris:</p>

 <p id="cf667">— Do mi promesas al vi, ke ankoraŭ hodiaŭ vi iĝos sklavino de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf668">Kaj ŝi foriris, kiel fantomo belega, sed malbona. La orelojn de <span class="nomo" lang="la" title="Ne-Esperanta nomo. Lingvo: Latino">Ligia</span> kaj <span class="nomo" lang="la" title="Ne-Esperanta nomo. Lingvo: Latino">Acte</span> atingis nur krio de la infano, kiu ial komencis plori.</p>

 <p id="cf669">La okuloj de <span class="nomo" lang="la" title="Ne-Esperanta nomo. Lingvo: Latino">Ligia</span> ankaŭ pleniĝis per larmoj, sed post momento ŝi prenis la manon do <span class="nomo" lang="la" title="Ne-Esperanta nomo. Lingvo: Latino">Acte</span> kaj diris: — Ni revenu. Helpon ni atendu nur el tie, el kie ĝi povas veni.</p>

 <p id="cf670">Kaj ili revenis en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kiun ili ne forlasis plu ĝis la vespero. Kiam mallumiĝis kaj kiam sklavoj enportis kvaroblajn meĉlampojn kun grandegaj flamoj, ili ambaŭ estis tre palaj. Ilia interparolo ŝiris sin ĉiumomente. Ambaŭ ili aŭskultis, ĉu iu ne proksimiĝas. <span class="nomo" lang="la" title="Ne-Esperanta nomo. Lingvo: Latino">Ligia</span> ripetadis senĉese, ke kvankam kun bedaŭro ŝi forlasas <span class="nomo" lang="la" title="Ne-Esperanta nomo. Lingvo: Latino">Acte</span>n, sed tamen, ĉar <span class="nomo" lang="la" title="Ne-Esperanta nomo. Lingvo: Latino">Ursus</span> jam atendas sendube en mallumo, ŝi preferus, ke ĉio okazu hodiaŭ. Tamen pro emocio ŝia spiro iĝis pli rapida kaj pli laŭta. <span class="nomo" lang="la" title="Ne-Esperanta nomo. Lingvo: Latino">Acte</span> febre kolektis juvelojn, kiujn ŝi povis, kaj ligante ilin en la randon de la <em><span class="fremda" lang="la" title="Ne-Esperanta teksto. Lingvo: Latino">peplum</span></em>, petegis <span class="nomo" lang="la" title="Ne-Esperanta nomo. Lingvo: Latino">Ligia</span>n, ke ŝi ne malakceptu tiun ĉi donacon kaj rimedon de forkuro. En momentoj ekregadis profunda silento, plena do aŭdotrompoj. Al ambaŭ ŝajnis, ke ili aŭdas jen ian flustron trans la kurteno, jen malproksiman ploron de infano, jen bojadon de hundoj.</p>

 <p id="cf671">Subite la kurteno de la vestiblo moviĝis sen ia bruo, kaj alta, malhela homo kun vizaĝo signita de variolo, aperis, kiel spirito, en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>. <span class="nomo" lang="la" title="Ne-Esperanta nomo. Lingvo: Latino">Ligia</span> en unu momento rekonis <span class="nomo" lang="la" title="Ne-Esperanta nomo. Lingvo: Latino">Atacinus</span>on, liberigiton de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu venadis en la domon de <span class="nomo" lang="la" title="Ne-Esperanta nomo. Lingvo: Latino">Aulus</span>.</p>

 <p id="cf672"><span class="nomo" lang="la" title="Ne-Esperanta nomo. Lingvo: Latino">Acte</span> ekkriis, sed <span class="nomo" lang="la" title="Ne-Esperanta nomo. Lingvo: Latino">Atacinus</span> riverencis profunde kaj diris:</p>

 <p id="cf673">— Saluton al la dia <span class="nomo" lang="la" title="Ne-Esperanta nomo. Lingvo: Latino">Ligia</span> de <span class="nomo" lang="la" title="Ne-Esperanta nomo. Lingvo: Latino">Marcus Vinicius</span>, kiu atendas ŝin kun festeno en la domo, ornamita per verdaĵo.</p>

 <p id="cf674">La lipoj do la knabino iĝis tute blankaj.</p>

 <p id="cf675">— Mi iras — ŝi diris.</p>

 <p id="cf676">Kaj ŝi ĵetis adiaŭe la brakojn ĉirkaŭ la kolon de <span class="nomo" lang="la" title="Ne-Esperanta nomo. Lingvo: Latino">Acte</span>.</p>

 </div>

 <div class="chapitro" id="quovadis10"> <h3 id="cf677">ĈAPITRO <span class="num" title="">X</span> </h3> <p id="cf678">La domo de <span class="nomo" lang="la" title="Ne-Esperanta nomo. Lingvo: Latino">Vinicius</span> efektive estis ornamita per mirta verdaĵo kaj hederoj, el kiuj oni faris plektaĵojn sur la muroj kaj super la pordoj. Kolonojn oni ĉirkaŭigis per volviĝantaj vinberbranĉoj. En la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, super kies malfermaĵo oni surtiris lanan purpuran kurtenon ŝirme kontraŭ la nokta malvarmo, estis lume, kiel en tago.</p>

 <p id="cf679">Brulis okoblaj kaj dekduflamaj meĉlampoj, havantaj la formojn de vazoj, arboj, bestoj, birdoj aŭ statuoj, tenantaj lampojn, plenigitajn per bonodora olivoleo, skulptitaj el alabastro, el marmoro, el origita korinta kupro, ne tiel mirindaj, kiel la fama kandelingo el la templo de Apolono, uzata de <span class="nomo" lang="la" title="Ne-Esperanta nomo. Lingvo: Latino">Nero</span>, sed belegaj kaj skulptitaj de famaj majstroj. Kelkaj el la meĉlampoj estis ŝirmitaj per aleksandriaj vitraĵoj aŭ diafanaj teksaĵoj el apud Induso, ruĝaj bluaj, flavaj, violaj, tiel ke la tuta <em><span class="fremda" lang="la" title="Ne-Esperanta teksto. Lingvo: Latino">atrium</span></em> estis plena de diverskoloraj radioj. Ĉie sentiĝadis la odoro de nardo, al kiu <span class="nomo" lang="la" title="Ne-Esperanta nomo. Lingvo: Latino">Vinicius</span> alkutimiĝis kaj kiun li ekŝatis en la oriento. La fundo de la domo, kie svarmis virinaj kaj viraj figuroj de sklavoj, ankaŭ brilis de lumo. En la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> tablo estis preta por kvar personaj, ĉar la festenon, krom <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span>, estis partoprenontaj <span class="nomo" lang="la" title="Ne-Esperanta nomo. Lingvo: Latino">Petronius</span> kaj <span class="nomo" lang="la" title="Ne-Esperanta nomo. Lingvo: Latino">Chrysothemis</span>.</p>

 <p id="cf680"><span class="nomo" lang="la" title="Ne-Esperanta nomo. Lingvo: Latino">Vinicius</span> sekvis en ĉio la vortojn de <span class="nomo" lang="la" title="Ne-Esperanta nomo. Lingvo: Latino">Petronius</span>, kiu konsilis al li ne iri por venigi <span class="nomo" lang="la" title="Ne-Esperanta nomo. Lingvo: Latino">Ligia</span>n, sed sendi <span class="nomo" lang="la" title="Ne-Esperanta nomo. Lingvo: Latino">Atacinus</span>on kun la permeso, ricevita de la cezaro, kaj mem akcepti ŝin hejme, kaj akcepti afable, eĉ kun signoj de respekto.</p>

 <p id="cf681">— Hieraŭ vi estis ebria — li parolis. — Mi vidis vin: vi kondutis al ŝi, kiel ŝtonminsito el la Albana montaro. Ne estu tro insista kaj memoru, ke bonan vinon oni devas trinki malrapide. Sciu ankaŭ, ke dolĉe estas deziri, sed ankoraŭ pli dolĉe — esti dezirata.</p>

 <p id="cf682"><span class="nomo" lang="la" title="Ne-Esperanta nomo. Lingvo: Latino">Chrysothemis</span> havis pri tio propran, iom alian opinion, sed <span class="nomo" lang="la" title="Ne-Esperanta nomo. Lingvo: Latino">Petronius</span>, nomante ŝin sia vestpastrino kaj sia kolombineto, komencis klarigi al ŝi la diferencon, kiu estas inter lerta cirka ĉaristo kaj knabo, kiu unuafoje suriras kvadrigon. Poste, turninte sin al <span class="nomo" lang="la" title="Ne-Esperanta nomo. Lingvo: Latino">Vinicius</span>, li parolis plu:</p>

 <p id="cf683">— Akiru ŝian fidon, gajigu ŝin, estu grandanima por ŝi. Mi ne volus vidi malgajan festenon. Ĵuru eĉ al ŝi je Hadeso, ke vi revenigos ŝin al <span class="nomo" lang="la" title="Ne-Esperanta nomo. Lingvo: Latino">Pomponia</span>, kaj ĝi estos jam via afero, ke ŝi preferu morgaŭ resti, ol reveni.</p>

 <p id="cf684">Poste, montrante al <span class="nomo" lang="la" title="Ne-Esperanta nomo. Lingvo: Latino">Chrysothemis</span>, li aldonis:</p>

 <p id="cf685">— Mi de kvin jaroj ĉiutage kondutas pli malpli tiel same al tiu ĉi mia timema turtino, kaj mi ne povas plendi pro ŝia severeco...</p>

 <p id="cf686"><span class="nomo" lang="la" title="Ne-Esperanta nomo. Lingvo: Latino">Chrysothemis</span> responde frapis lin per ventumilo el pavaj plumoj kaj diris:</p>

 <p id="cf687">— Ĉu mi ne rezistis al vi, satiruso!</p>

 <p id="cf688">— Pro mia antaŭinto...</p>

 <p id="cf689">— Ĉu vi ne estis ĉe miaj piedoj?</p>

 <p id="cf690">— For meti ringojn sur iliajn fingrojn.</p>

 <p id="cf691"><span class="nomo" lang="la" title="Ne-Esperanta nomo. Lingvo: Latino">Chrysothemis</span> rigardis pretervole siajn piedojn, sur kies fingroj efektive fajris briloj de juveloj, kaj ambaŭ ili komencis ridi. Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ne aŭskultis iliajn kontraŭ-parolojn. Lia koro batis maltrankvile sub la desegnoriĉa vesto de siria pastro, per kiu li ornamis sin por akcepti <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf692">— Ili devus jam eliri el la palaco — li diris, kvazaŭ parolante al si mem.</p>

 <p id="cf693">— Ili devus — respondis <span class="nomo" lang="la" title="Ne-Esperanta nomo. Lingvo: Latino">Petronius</span>. — Eble mi dume rakontu al vi pri la aŭguroj de <span class="nomo" lang="la" title="Ne-Esperanta nomo. Lingvo: Latino">Apolonius</span> el Tiano, aŭ la historion pri <span class="nomo" lang="la" title="Ne-Esperanta nomo. Lingvo: Latino">Ruffinus</span>, kiun mi ne finis, mi ne memoras kial.</p>

 <p id="cf694">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>on malmulte interesis <span class="nomo" lang="la" title="Ne-Esperanta nomo. Lingvo: Latino">Apolonius</span> el Tiano, same kiel la historio de <span class="nomo" lang="la" title="Ne-Esperanta nomo. Lingvo: Latino">Ruffinus</span>. Lia penso estis ĉe <span class="nomo" lang="la" title="Ne-Esperanta nomo. Lingvo: Latino">Ligia</span>, kaj kvankam li sentis, ke pli bele estis akcepti ŝin hejme, ol iri kiel virinikaptisto en la palacon, li tamen kelkfoje bedaŭras, ke li ne iris, nur tial, ke li povus pli frue vidi <span class="nomo" lang="la" title="Ne-Esperanta nomo. Lingvo: Latino">Ligia</span>n kaj sidi apud ŝi en mallumo en dupersona portilo.</p>

 <p id="cf695">Dume sklavoj enportis tripiedon, ornamitan per kapoj de virŝafoj, bronzajn pladojn kun karbo, sur kiun ili komencis ŝuti etajn tranĉaĵojn da mirho kaj nardo.</p>

 <p id="cf696">— Ili jam turniĝas al <span class="nomo" lang="la" title="Ne-Esperanta nomo. Lingvo: Latino">Carinae</span> — diris denove <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf697">— Li ne eltenos, elkuros renkonte kaj certe maltrafos ilin — ekkriis <span class="nomo" lang="la" title="Ne-Esperanta nomo. Lingvo: Latino">Chrysothemis</span>.</p>

 <p id="cf698"><span class="nomo" lang="la" title="Ne-Esperanta nomo. Lingvo: Latino">Vinicius</span> ridetis senpense kaj diris:</p>

 <p id="cf699">— Ne, mi eltenos.</p>

 <p id="cf700">Sed li komencis movi la nazflankojn kaj spiregi, kion vidante, <span class="nomo" lang="la" title="Ne-Esperanta nomo. Lingvo: Latino">Petronius</span> levis la ŝultrojn.</p>

 <p id="cf701">— Neniom da filozofio estas en li, nek eĉ por sesterco — li diris — kaj neniam mi faros el tiu filo de Marso homon.</p>

 <p id="cf702"><span class="nomo" lang="la" title="Ne-Esperanta nomo. Lingvo: Latino">Vinicius</span> eĉ ne ekaŭdis:</p>

 <p id="cf703">— Ili estas jam ĉe <span class="nomo" lang="la" title="Ne-Esperanta nomo. Lingvo: Latino">Carinae</span>!...</p>

 <p id="cf704">Kaj ili efektive estis turniĝantaj al <span class="nomo" lang="la" title="Ne-Esperanta nomo. Lingvo: Latino">Carinae</span>. Sklavoj, nomataj <em><span class="fremda" lang="la" title="Ne-Esperanta teksto. Lingvo: Latino">lampadarii</span></em>, iris fronte, aliaj, nomataj <em><span class="fremda" lang="la" title="Ne-Esperanta teksto. Lingvo: Latino">pedisequi</span></em>, ĉe ambaŭ flankoj de la portilo, kaj <span class="nomo" lang="la" title="Ne-Esperanta nomo. Lingvo: Latino">Atacinus</span> tuj post ĝi, estrante la irantaron.</p>

 <p id="cf705">Sed ili antaŭeniris tre malrapide, ĉar la lanternoj en la tute nelumigita urbo malsufiĉe heligadis la vojon. Krom tio la stratoj proksime de la palaco estis senhomaj — apenaŭ tie kaj ie preterpasis iu kun lanterno — sed, kontraŭe, pli malproksime ili estis neordinare movoplenaj. Preskaŭ el ĉiu flanka strateto eliradis homoj, triope, kvarope, ĉiuj sen lanternoj, ĉiuj en malhelaj manteloj. Kelkaj marŝis kune kun la irantaro, miksante sin kun la sklavoj, aliaj, en pli grandaj aroj, venadis de kontraŭe. Kelkaj ŝancelis sin, kiel ebriaj. En momentoj la irado iĝadis tiel malfacila, ke la <em><span class="fremda" lang="la" title="Ne-Esperanta teksto. Lingvo: Latino">lampadarii</span></em> komencis krii:</p>

 <p id="cf706">— Lokon por la nobla tribuno, <span class="nomo" lang="la" title="Ne-Esperanta nomo. Lingvo: Latino">Marcus Vinicius</span>!</p>

 <p id="cf707"><span class="nomo" lang="la" title="Ne-Esperanta nomo. Lingvo: Latino">Ligia</span> vidis tra disŝovitaj kurtenoj tiujn malhelajn arojn kaj komencis tremi pro emocio. Kaptadis ŝin alterne jen espero, jen timo. “Estas li! <span class="nomo" lang="la" title="Ne-Esperanta nomo. Lingvo: Latino">Ursus</span> kaj la kristanoj! Ĝi okazos tuj” — ŝi parolis per tremantaj lipoj. — “Ho Kristo, ho Kristo, ho Kristo, savu!”</p>

 <p id="cf708">Eĉ <span class="nomo" lang="la" title="Ne-Esperanta nomo. Lingvo: Latino">Atacinus</span>, kiu komence ne atentis tiun neardinaran stratmovadon, komencis fine maltrankvili. Estis en ĝi io stranga. La <em><span class="fremda" lang="la" title="Ne-Esperanta teksto. Lingvo: Latino">lampadarii</span></em> devis ĉiam pli ofte voki: “Lokon por la portilo de la nobla tribuno!” Deflanke nekonataj homoj tiel premis la portilon, ke <span class="nomo" lang="la" title="Ne-Esperanta nomo. Lingvo: Latino">Atacinus</span> ordonis al la sklavoj peli ilin for per bastonoj.</p>

 <p id="cf709">Subite krio leviĝis en la fronto de la irantaro, en unu momento estingiĝis ĉiuj lumoj. Ĉirkaŭ la portilo iĝis interpremo, tumulto, batalo.</p>

 <p id="cf710"><span class="nomo" lang="la" title="Ne-Esperanta nomo. Lingvo: Latino">Atacinus</span> ekkomprenis: ĝi estis simple atako.</p>

 <p id="cf711">Kaj ekkompreninte, li rigidiĝis. Ĉiuj sciis, ke la cezaro ofte, por distri sin, faras atakojn kun aro da aŭgustanoj, tiel en <span class="nomo" lang="la" title="Ne-Esperanta nomo. Lingvo: Latino">Suburra</span>, kiel en aliaj kvartaloj de la urbo. Oni sciis, ke kelkfoje li rikoltis en tiuj noktaj ekskursoj tuberojn kaj kontuzojn, sed tiun, kiu sin defendis, renkontis morto, se li eĉ estus senatano. La domo de la vigiloj, kies devo estis gardi ordon en la urbo, ne estis tre malproksime, sed en similaj okazoj la gardistoj ŝajnigis, ke ili estas surdaj kaj blindaj. Dume ĉirkaŭ la portilo bolis; homoj komencis lukti, batali, terenĵeti kaj piedpremi unu la alian. La kapon de <span class="nomo" lang="la" title="Ne-Esperanta nomo. Lingvo: Latino">Atacinus</span> trafulmis la penso, ke li devas savi antaŭ ĉio <span class="nomo" lang="la" title="Ne-Esperanta nomo. Lingvo: Latino">Ligia</span>n kaj sin mem, kaj la ceteron lasi al la sorto. Eltirinte do ŝin el la portilo, li kaptis ŝin sur la brakojn kaj penis forŝteli sin en la mallumo.</p>

 <p id="cf712">Sed <span class="nomo" lang="la" title="Ne-Esperanta nomo. Lingvo: Latino">Ligia</span> komencis voki:</p>

 <p id="cf713">— <span class="nomo" lang="la" title="Ne-Esperanta nomo. Lingvo: Latino">Ursus</span>! <span class="nomo" lang="la" title="Ne-Esperanta nomo. Lingvo: Latino">Ursus</span>!</p>

 <p id="cf714">Ŝi estis blanke vestita, oni povis do facile ŝin rimarki. <span class="nomo" lang="la" title="Ne-Esperanta nomo. Lingvo: Latino">Atacinus</span> komencis per la dua, libera mano rapide kovri ŝin per la propra mantelo, kiam subite kvazaŭ terura prenilego ekkaptis lian nukon kaj sur lian kapon falis, kiel ŝtono, grandega, frakasanta bulo.</p>

 <p id="cf715">Kaj li falis en unu momento, kiel bovo, frapita per batilo, antaŭ altaro de Jovo.</p>

 <p id="cf716">La sklavoj pliparte kuŝis sur la tero, aŭ savis sin, disbatante sin en densa mallumo kontraŭ muraj elstaraĵoj. Sur la loko restis nur la portilo, frakasita en la tumulto. <span class="nomo" lang="la" title="Ne-Esperanta nomo. Lingvo: Latino">Ursus</span> forportis <span class="nomo" lang="la" title="Ne-Esperanta nomo. Lingvo: Latino">Ligia</span>n al <span class="nomo" lang="la" title="Ne-Esperanta nomo. Lingvo: Latino">Suburra</span>, liaj kunuloj sekvis lin, grade disiĝante dum la vojo.</p>

 <p id="cf717">Sed la sklavoj komencis kolekti sin antaŭ la domo do <span class="nomo" lang="la" title="Ne-Esperanta nomo. Lingvo: Latino">Vinicius</span> kaj interkonsenti. Ili ne kuraĝis eniri. Post mallonga interkonsento ili revenis al la batalloko, kie ili trovis kelkajn senvivajn korpojn, kaj inter ili la korpon do <span class="nomo" lang="la" title="Ne-Esperanta nomo. Lingvo: Latino">Atacinus</span>. Tiu ĉi konvulsiis ankoraŭ, sed post momenta pli forta tremo li streĉigis kaj restis senmova.</p>

 <p id="cf718">Tiam ili kunprenis lin kaj reveninte, haltis denove antaŭ la pordego. Oni devis tamen konigi al la sinjoro, kio okazis.</p>

 <p id="cf719">— <span class="nomo" lang="la" title="Ne-Esperanta nomo. Lingvo: Latino">Gulo</span> diru — komencis flustri kelkaj voĉoj — sango fluas de lia vizaĝo, kiel do la niaj, kaj la sinjoro lin amas. Por <span class="nomo" lang="la" title="Ne-Esperanta nomo. Lingvo: Latino">Gulo</span> estas malpli danĝere, ol por la aliaj.</p>

 <p id="cf720">Kaj <span class="nomo" lang="la" title="Ne-Esperanta nomo. Lingvo: Latino">Gulo</span>, germano, maljuna sklavo, kiu iam elvartis <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj estis de li heredita de la patrino, la fratino de <span class="nomo" lang="la" title="Ne-Esperanta nomo. Lingvo: Latino">Petronius</span>, diris:</p>

 <p id="cf721">— Mi diros, sed ni iru ĉiuj kune. Lia kolero ne falu sur min solan.</p>

 <p id="cf722"><span class="nomo" lang="la" title="Ne-Esperanta nomo. Lingvo: Latino">Vinicius</span> komencis jam dume tute senpacienci. <span class="nomo" lang="la" title="Ne-Esperanta nomo. Lingvo: Latino">Petronius</span> kaj <span class="nomo" lang="la" title="Ne-Esperanta nomo. Lingvo: Latino">Chrysothemis</span> ridis lin, sed li marŝis per rapidaj paŝoj tra la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, ripetante:</p>

 <p id="cf723">— Ili jam devus veni!... — Ili jam devus veni!...</p>

 <p id="cf724">Kaj li volis iri, sed la du aliaj retenis lin.</p>

 <p id="cf725">Subite tamen en la vestiblo aŭdiĝis paŝoj; en is <em><span class="fremda" lang="la" title="Ne-Esperanta teksto. Lingvo: Latino">atrium</span></em> enkuris grandare la sklavoj, kaj, rapide ekstarinte ĉe la muro, komencis ripeti per ĝemaj voĉoj:</p>

 <p id="cf726">— Aaaa!... aa!</p>

 <p id="cf727"><span class="nomo" lang="la" title="Ne-Esperanta nomo. Lingvo: Latino">Vinicius</span> saltkuris al ili.</p>

 <p id="cf728">— Kie estas <span class="nomo" lang="la" title="Ne-Esperanta nomo. Lingvo: Latino">Ligia</span>! — ekkriis li per terura, ŝanĝita voĉo.</p>

 <p id="cf729">— Aaaa!!!...</p>

 <p id="cf730">Tiam <span class="nomo" lang="la" title="Ne-Esperanta nomo. Lingvo: Latino">Gulo</span> elpaŝis antaŭen kun sia sangokovrita vizaĝo, vokante rapide kaj ploreme:</p>

 <p id="cf731">— Jen sango, sinjoro! ni defendis ŝin! Jen sango, sinjoro! jen sango!...</p>

 <p id="cf732">Sed li ne povis fini, ĉar <span class="nomo" lang="la" title="Ne-Esperanta nomo. Lingvo: Latino">Vinicius</span> ekkaptis bronzan kandelingon kaj per unu frapo frakasis la kranion de la sklavo, poste, preminte sian kapon per la manoj, enigis la fingrojn inter la harojn, ripetante raŭke:</p>

 <p id="cf733">— <em><span class="fremda" lang="la" title="Ne-Esperanta teksto. Lingvo: Latino">Me miserum</span></em>! <em><span class="fremda" lang="la" title="Ne-Esperanta teksto. Lingvo: Latino">Me miserum</span></em>!</p>

 <p id="cf734">Lia vizaĝo iĝis ruĝblua, la okuloj forkuris sub la frunton, ŝaŭmo aperis sur lia buŝo.</p>

 <p id="cf735">— Vergojn!!! — li ekmuĝis per nehoma voĉo.</p>

 <p id="cf736">— Sinjoro! Aaaa!... kompatu! — ĝemis la sklavoj.</p>

 <p id="cf737">Sed <span class="nomo" lang="la" title="Ne-Esperanta nomo. Lingvo: Latino">Petronius</span> leviĝis kun la esprimo de malplaĉo sur la vizaĝo.</p>

 <p id="cf738">— Ni iru, <span class="nomo" lang="la" title="Ne-Esperanta nomo. Lingvo: Latino">Chrysothemis</span>! — li diris — se vi volas rigardi viandon, mi ordonos prirabi vendejon de buĉisto ĉe <span class="nomo" lang="la" title="Ne-Esperanta nomo. Lingvo: Latino">Carinae</span>.</p>

 <p id="cf739">Li eliris el la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, kaj en la tuta domo, ornamita per verdaĵo de hederoj kaj preta al festeno, eksonis post momento ĝemoj kaj fajfado de vergoj, kiuj daŭris ĝis la mateno.</p>

 </div>

 <div class="chapitro" id="quovadis11"> <h3 id="cf740">ĈAPITRO <span class="num" title="">XI</span> </h3> <p id="cf741">Tiun ĉi nokton <span class="nomo" lang="la" title="Ne-Esperanta nomo. Lingvo: Latino">Vinicius</span> tute ne enlitiĝis. Ian tempon post la foriro de <span class="nomo" lang="la" title="Ne-Esperanta nomo. Lingvo: Latino">Petronius</span>, kiam la ĝemoj de la skurĝataj sklavoj povis kvietigi nek lian doloron, nek la furiozon, li kolektis aron de aliaj servistoj kaj fronte de ili, jam en malfrua nokto, elkuris por serĉi <span class="nomo" lang="la" title="Ne-Esperanta nomo. Lingvo: Latino">Ligia</span>n. Li vizitis la eskvilinan kvartalon, poste <span class="nomo" lang="la" title="Ne-Esperanta nomo. Lingvo: Latino">Suburra</span>n, <span class="nomo" lang="la" title="Ne-Esperanta nomo. Lingvo: Latino">Vicus Sceleratus</span> kaj ĉiujn apudajn stratetojn. Poste tio, ĉirkaŭirinte Kapitolon, li atingis, tra la ponto de Fabricus, la insulon, kaj trakuris fine la transtibran parton de la urbo. Sed ĝi estis sencela kurado, ĉar li mem ne esperis trovi <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj se li serĉis ŝin, li faris tion ĉefe por plenigi per io la teruran nokton. Efektive li revenis hejmen nur tagiĝe, kiam en la urbo komencis jam aperi veturiloj kaj muloj de legomvendistoj kaj kiam bakistoj estis jam malfermantaj siajn vendejojn. Rerevinte, li ordonis forigi la korpon de <span class="nomo" lang="la" title="Ne-Esperanta nomo. Lingvo: Latino">Gulo</span>, kiun neniu kuraĝis tuŝi ĝis nun, poste tiujn sklavojn, al kiuj oni forkaptis <span class="nomo" lang="la" title="Ne-Esperanta nomo. Lingvo: Latino">Ligia</span>n, li ordonis sendi en kamparajn punlaborejon, kio estis puno preskaŭ pli terura, ol morto, fine, ĵetinte sin sur remburitan benkon en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, li komencis pensi, kiamaniere li retrovos kaj reprenos <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf742">Rezigni ŝin, perdi ŝin, ne revidi ŝin plu ŝajnis al li neebla, kaj ĉe la nura penso pri tio kaptis lin furiozo. La memvola naturo de la juna soldato unuafoje en la vivo trafis kontraŭstaron, alian nerompeblan volon, kaj simple ne povis kompreni, kiel povas okazi, ke iu kuraĝas kontraŭmeti sin al lia pasio. <span class="nomo" lang="la" title="Ne-Esperanta nomo. Lingvo: Latino">Vinicius</span> preferus eĉ, ke la mondo kaj la urbo falu en rubojn, ol ke li ne atingu tion, kion li volas. Oni forigis kalikon da volupto preskaŭ de antaŭ lia buŝo, do ŝajnis al li, ke estas plenumita io neordinara, vokanta pri venĝo al leĝoj diaj kaj homaj.</p>

 <p id="cf743">Sed antaŭ ĉio li ne volis kaj ne povis paciĝi kun la sorto, ĉar neniam li ion tiel avidis en la vivo, kiel <span class="nomo" lang="la" title="Ne-Esperanta nomo. Lingvo: Latino">Ligia</span>n, Ŝajnis al li, ke li ne kapablos ekzisti sen ŝi. Li ne sciis respondi, kion li farus sen ŝi morgaŭ, kiel li povus travivi la sekvontajn tagojn. Kelkfoje kaptis lin kontraŭ ŝi kolero, proksima al frenezo. Li volus havi ŝin, por ŝin bati, treni je la haroj en la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj turmenti ŝin, kaj jen ekregadis lin grandega sopiro je ŝia voĉo, figuro, okuloj, kaj li sentis, ke li estus preta kuŝi ĉe ŝiaj piedoj. Li vokis ŝin, mordis la fingrojn, ĉirkaŭprenis la kapon per la manoj. Li kolektis ĉiun fortojn, por igi sin pensi trankvile pri ŝia reakiro, sed li ne povis. Lian kapon trakuris miloj da pensoj kaj rimedoj, sed unuj pli frenezaj, ol aliaj. Fine trabrilis ĝin la penso, ke neniu alia ŝin forkaptis, krom <span class="nomo" lang="la" title="Ne-Esperanta nomo. Lingvo: Latino">Aulus</span>, kaj ke en plej malbona okazo <span class="nomo" lang="la" title="Ne-Esperanta nomo. Lingvo: Latino">Aulus</span> devas scii, kie ŝi kaŝas sin.</p>

 <p id="cf744">Kaj li saltleviĝis por kuri en la domon de <span class="nomo" lang="la" title="Ne-Esperanta nomo. Lingvo: Latino">Aulus</span>. Se ili ne redonos ŝin al li, se ili ne ektimos minacojn, li iros al la cezaro, akuzos la maljunan komandanton pri malobeo kaj ricevos kontraŭ li mortverdikton, antaŭe tamen li havigos de ili konfeson, kie estas <span class="nomo" lang="la" title="Ne-Esperanta nomo. Lingvo: Latino">Ligia</span>. Sed se eĉ ili ŝin redonos propravole, eĉ tiam li venĝos. Ili akceptis lin, vere, en sian domon kaj flegis, sed ĝi estas nenio. Per tiu ĉi sola malbonago ili liberigis lin de ĉia dankemo. Kaj lia venĝema kaj senpardona animo komencis ĝui la penso pri la malespero de <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kiam al la maljuna <span class="nomo" lang="la" title="Ne-Esperanta nomo. Lingvo: Latino">Aulus</span> centuriestro alportos mortverdikton. Li estis preskaŭ certa, ke li ĝin ricevos. <span class="nomo" lang="la" title="Ne-Esperanta nomo. Lingvo: Latino">Petronius</span> helpos lin en tio. Cetere la cezaro mem nenion rifuzas al siaj kamaradoj aŭgustanoj, se nur al rifuzo ne instigas lin persona malsimpatio aŭ pasio.</p>

 <p id="cf745">Sed subite la koro ekhaltis en li sub la influo de terura supozo.</p>

 <p id="cf746">Kaj se la cezaro mem forkaptis <span class="nomo" lang="la" title="Ne-Esperanta nomo. Lingvo: Latino">Ligia</span>n?</p>

 <p id="cf747">Ĉiuj sciis, ke la cezaro ofte serĉas en noktaj atakoj distron en enuo. Eĉ <span class="nomo" lang="la" title="Ne-Esperanta nomo. Lingvo: Latino">Petronius</span> partoprenis kelkfoje en tiuj amuzoj. Ilia ĉefa celo estis, vere, kapti virinojn kaj suprenĵetadi ilin, ĝis sveno, sur soldata mantelo. Tamen <span class="nomo" lang="la" title="Ne-Esperanta nomo. Lingvo: Latino">Nero</span> mem nomis kelkfoje tiajn ekskursojn “perloserĉado”, ĉar okazadis, ke en la fundo de la kvartaloj. okupataj de svarmanta, malriĉa loĝantaro, oni trovis veran perlon de ĉarmo kaj juneco. Tiam la <em><span class="fremda" lang="la" title="Ne-Esperanta teksto. Lingvo: Latino">sagatio</span></em>, kiel oni nomis la suprenĵetadon sur soldata mantelo, ŝanĝis sin en veran forkapton kaj la “perlon” oni sendis aŭ sur Palatinon, aŭ en iun el sennombraj palacoj de la cezaro, aŭ fine, la cezaro cedis ŝin al iu el siaj kamaradoj. Tiel povis okazi ankaŭ kun <span class="nomo" lang="la" title="Ne-Esperanta nomo. Lingvo: Latino">Ligia</span>. La cezaro observis ŝin dum la festeno, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> ne dubis eĉ por momento, ke ŝi devis ekŝajni al li la plej bela el ĉiuj virinoj, kiujn li vidis ĝis nun. Kiel do povus esti alie? <span class="nomo" lang="la" title="Ne-Esperanta nomo. Lingvo: Latino">Nero</span> havis ŝin, vere, ĉe si, sur Palatino, kaj povis malkaŝe ŝin reteni, sed, kiel prave diris <span class="nomo" lang="la" title="Ne-Esperanta nomo. Lingvo: Latino">Petronius</span>, <span class="nomo" lang="la" title="Ne-Esperanta nomo. Lingvo: Latino">Nero</span> ne havis kuraĝon en krimoj kaj, povante agi malkaŝe, li ĉiam preferis agi kaŝe. Ĉi-foje povis lin instigi al tio ankaŭ timo antaŭ <span class="nomo" lang="la" title="Ne-Esperanta nomo. Lingvo: Latino">Poppaea</span>. Al <span class="nomo" lang="la" title="Ne-Esperanta nomo. Lingvo: Latino">Vinicius</span> venis nun la ideo, ke <span class="nomo" lang="la" title="Ne-Esperanta nomo. Lingvo: Latino">Aulus</span>oj eble ne kuraĝus perforte forkapti la knabinon, donacitan al li de la cezaro. Kiu cetere kuraĝus? Ĉu eble tiu grandega ligo kun bluaj okuloj, kiu kuraĝis tamen eniri en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> kaj elporti ŝin sur la brakoj el la festenejo? Sed kien li rifuĝus kun ŝi, kien li povus ŝin konduki? Ne, sklavo ne riskus tian entreprenon. Sekve, tion faris neniu alia, ol la cezaro.</p>

 <p id="cf748">Ĉe tiu ĉi penso la okulojn de <span class="nomo" lang="la" title="Ne-Esperanta nomo. Lingvo: Latino">Vinicius</span> vualis mallumo kaj ŝvitgutoj kovris lian frunton. En tiu okazo <span class="nomo" lang="la" title="Ne-Esperanta nomo. Lingvo: Latino">Ligia</span> estis perdita por ĉiam. Nun li povis pli prave, al antaŭe, ripeti: <em><span class="fremda" lang="la" title="Ne-Esperanta teksto. Lingvo: Latino">Vae misero mihi</span></em>! La imago prezentis al li <span class="nomo" lang="la" title="Ne-Esperanta nomo. Lingvo: Latino">Ligia</span>n en la brakoj de <span class="nomo" lang="la" title="Ne-Esperanta nomo. Lingvo: Latino">Nero</span>, kaj la unuan fojon en la vivo li ekkomprenis, ke estas pensoj, kiujn homo simple ne povas elporti. Nur nun li ekvidis, kiel li ŝin amis. Kiel dronanto en fulmrapidaj bildoj rememoras sian tutan vivon, tiel li rememoris <span class="nomo" lang="la" title="Ne-Esperanta nomo. Lingvo: Latino">Ligia</span>n. Li vidis ŝin, aŭdis ĉiun ŝian vorton. Li vidis ŝin ĉe la fontano, li vidis ŝin ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj kaj ĉe la festeno. Denove li sentis ŝin proksime, sentis la odoron de ŝiaj haroj, la varmon de ŝia korpo, la volupton de la kisoj, per kiuj li dispremadis dum la festeno ŝian senkulpan buŝon. Ŝi ekŝajnis al li centfoje pli bela, pli dezirinda, pli dolĉa, centfoje pli sol-elektita el inter ĉiuj mortemulinoj kaj ĉiuj diinoj, ol iam ajn antaŭe. Kaj kiam li ekpensis, ke ĉion tion, kio enradikiĝis en lian koron, kio iĝis lia sango kaj vivo, povus ekposedi <span class="nomo" lang="la" title="Ne-Esperanta nomo. Lingvo: Latino">Nero</span>, ekkaptis lin doloro tute fizika, tiel terura, ke li volus bati per la kapo la murojn de la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, ĝis li ilin frakasos. Li sentis, ke li povus freneziĝi kaj ke li freneziĝus sendube, se ne restus al li ankoraŭ venĝo. Tiu ĉi sola penso estis por li ioma konsolo. “Mi estos via <span class="nomo" lang="la" title="Ne-Esperanta nomo. Lingvo: Latino">Cassius Chaerea</span>!” — li ripetadis al si, pensante pri <span class="nomo" lang="la" title="Ne-Esperanta nomo. Lingvo: Latino">Nero</span>. Post momento ekkaptinte en la manojn iom da tero el florvazoj, starantaj ĉirkaŭ la <em><span class="fremda" lang="la" title="Ne-Esperanta teksto. Lingvo: Latino">impluvium</span></em>, li faris teruran ĵuron, ke li plenumos la venĝon.</p>

 <p id="cf749">Kaj li eksentis efektive konsolon. Li sciis nun, por kio vivi kaj per kio plenigi la tagojn kaj noktojn. Poste, lasinte la ideon iri al <span class="nomo" lang="la" title="Ne-Esperanta nomo. Lingvo: Latino">Aulus</span>oj, li ordonis porti sin sur Palatinon. Dumvoje li pensis, ke se oni ne allasos lin al la cezaro aŭ volos kontroli, ĉu li ne kunhavas armilon, ĝi estos pruvo, ke <span class="nomo" lang="la" title="Ne-Esperanta nomo. Lingvo: Latino">Ligia</span>n forkaptis la cezaro. Li ne prenis tamen armilon. Li perdis la konscion ĝenerale, sed, kiel ordinare la homoj, absorbitaj per unu penso, li konservis ĝin en tio, kio koncernis la venĝon. Li ne volis, ke ĝi iĝu antaŭtempe vana. Krom tio li deziris antaŭ ĉio vidi <span class="nomo" lang="la" title="Ne-Esperanta nomo. Lingvo: Latino">Acte</span>n, supozante, ke de ŝi li povos ekscii la veron. En momentoj trafulmis lin la espero, ke eble li vidos ankaŭ <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj ĉe tiu ĉi penso li komencis tremi. Eble ja la cezaro forkaptis ŝin, ne sciante, kiun li forkaptas, kaj hodiaŭ redonos ŝin al li? Sed post momento li forĵetis tiun ĉi supozon. Se oni volus resendi ŝin al li, oni ŝin resendus hieraŭ. <span class="nomo" lang="la" title="Ne-Esperanta nomo. Lingvo: Latino">Acte</span> sola povis ĉion klarigi, kaj ŝin li devis vidi antaŭ la aliaj.</p>

 <p id="cf750">Konfirminte sin en sia supozo, li ordonis al la sklavoj plirapidigi la paŝojn, envoje pensante senorde jen pri <span class="nomo" lang="la" title="Ne-Esperanta nomo. Lingvo: Latino">Ligia</span>, jen pri la venĝo. Li aŭdis, ke pastroj de la egipta diino, Pacht, scipovas venigi malsanon, sur kiun ajn ili volas, kaj li decidis ekscii de ili la rimedon. En oriento oni ankaŭ diris al li, ke la judoj konas iajn sorĉformulojn, per kiuj ili kovras per abscesoj la korpojn de malamikoj. Li havis hejme, inter siaj sklavoj, dekkelkajn judojn, do li promesis al si, ke, reveninte, li ordonos ilin vipi, ĝis ili malkaŝos al li ĉi tiun sekreton. Kun plej granda plezuro li tamen pensis pri mallonga romana glavo, kiu elverŝas torentojn de sango, tiajn ĝuste, kiaj elŝprucis el <span class="nomo" lang="la" title="Ne-Esperanta nomo. Lingvo: Latino">Cajus Caligula</span> kaj lasis neforviŝeblajn makulojn sur la portika kolono. Li estis nun preta elmurdi la tutan Romon, kaj se iuj venĝemaj dioj promesus al li, ke ĉiuj homoj formortos, krom li kaj <span class="nomo" lang="la" title="Ne-Esperanta nomo. Lingvo: Latino">Ligia</span>, li konsentus tion.</p>

 <p id="cf751">Antaŭ la arko li kolektis la tutan sobrecon de la pensoj kaj, je la vido de pretorianoj, ekpensis, ke se ili eĉ en plej malgranda grado ĝenos lian eniron, ĝi estos pruvo, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas, laŭ la volo de la cezaro, en la palaco. Sed la supera centuriestro ridetis al li amike, kaj, proksimiĝinte je kelkaj paŝoj, diris:</p>

 <p id="cf752">— Saluton al vi, nobla tribuno. Se vi deziras riverenci antaŭ la cezaro, vi venis en malbona momento kaj mi ne scias, ĉu vi povos lin vidi.</p>

 <p id="cf753">— Kio okazas? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf754">— La dia malgranda aŭgustino subite malsaniĝis hieraŭ. La cezaro kaj la aŭgustino <span class="nomo" lang="la" title="Ne-Esperanta nomo. Lingvo: Latino">Poppaea</span> estas ĉe ŝia lito kun kuracistoj, kiujn oni venigis el la tuta urbo.</p>

 <p id="cf755">Ĝi estis grava okazo. La cezaro, kiam naskiĝis al li tiu filino, simple frenezis pro feliĉo kaj akceptis ŝin <em><span class="fremda" lang="la" title="Ne-Esperanta teksto. Lingvo: Latino">extra humanum gaudium</span></em>. Antaŭe ankoraŭ la senato plej solene rekomendis al la dioj la sinon de <span class="nomo" lang="la" title="Ne-Esperanta nomo. Lingvo: Latino">Poppaea</span>. Oni faris votojn kaj aranĝis en Antiumo, kie la akuŝo okazis, grandiozajn cirkludojn, krom tio oni konstruis templon al du Fortunoj. <span class="nomo" lang="la" title="Ne-Esperanta nomo. Lingvo: Latino">Nero</span>, kiu en nenio sciis gardi la mezuron, senmezure ankaŭ amis tiun infanon, kaj al <span class="nomo" lang="la" title="Ne-Esperanta nomo. Lingvo: Latino">Poppaea</span> ĝi estis kara almenaŭ tial, ĉar ĝi konfirmis ŝian pozicion kaj faris ŝian influon nerezistebla.</p>

 <p id="cf756">De la sano kaj vivo de la malgranda aŭgustino povis dependi la sorto de la tuta imperio, sed <span class="nomo" lang="la" title="Ne-Esperanta nomo. Lingvo: Latino">Vinicius</span> estis tiel okupita per si mem, per la propra afero kaj la propra amo, ke, preskaŭ ne turnite atenton al la novaĵo de la centuriestro, li respondis:</p>

 <p id="cf757">— Mi volas paroli nur kun <span class="nomo" lang="la" title="Ne-Esperanta nomo. Lingvo: Latino">Acte</span>.</p>

 <p id="cf758">Kaj li trairis.</p>

 <p id="cf759">Sed <span class="nomo" lang="la" title="Ne-Esperanta nomo. Lingvo: Latino">Acte</span> ankaŭ estis okupita ĉe la infano kaj li devis longe ŝin atendi. Ŝi venis nur ĉirkaŭ la tagmezo, kun vizaĝo laca kaj pala, kiu je la vido de <span class="nomo" lang="la" title="Ne-Esperanta nomo. Lingvo: Latino">Vinicius</span> ankoraŭ pli paliĝis.</p>

 <p id="cf760">— <span class="nomo" lang="la" title="Ne-Esperanta nomo. Lingvo: Latino">Acte</span> — ekkriis <span class="nomo" lang="la" title="Ne-Esperanta nomo. Lingvo: Latino">Vinicius</span>, kaptante ŝiajn manojn kaj tirante ŝin en la mezon de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> — kie estas <span class="nomo" lang="la" title="Ne-Esperanta nomo. Lingvo: Latino">Ligia</span>?</p>

 <p id="cf761">— Mi volis vin demandi pri ĉi tio — ŝi respondis, rigardante riproĉe en liajn okulojn.</p>

 <p id="cf762">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam li promesis al si, ke li ekzamenos ŝin trankvile, denove premis la kapon per la manoj kaj komencis ripeti kun vizaĝo, tordita de doloro kaj kolero:</p>

 <p id="cf763">— Ŝi estas for. Oni forkaptis ŝin en la vojo.</p>

 <p id="cf764">Post momento li tamen ekregis sin denove kaj, proksimiginte la vizaĝon al la vizaĝo de <span class="nomo" lang="la" title="Ne-Esperanta nomo. Lingvo: Latino">Acte</span>, ekparolis tra kunpremitaj dentoj:</p>

 <p id="cf765">— <span class="nomo" lang="la" title="Ne-Esperanta nomo. Lingvo: Latino">Acte</span>... Se via vivo estas al vi kara, se vi ne volas esti kaŭzo de malfeliĉoj, kiujn vi eĉ ne povas imagi, respondu al mi la veron: ĉu ne la cezaro ŝin forkaptis?</p>

 <p id="cf766">— La cezaro ne forlasis hieraŭ la palacon.</p>

 <p id="cf767">— Je la ombro de via patrino, je ĉiuj dioj! ĉu ŝi ne estas en la palaco!</p>

 <p id="cf768">— Je la ombro de mia patrino, <span class="nomo" lang="la" title="Ne-Esperanta nomo. Lingvo: Latino">Marcus</span> — ŝi ne estas en la palaco kaj ne la cezaro ŝin forkaptis. Hieraŭ malsaniĝis la malgranda aŭgustino, kaj <span class="nomo" lang="la" title="Ne-Esperanta nomo. Lingvo: Latino">Nero</span> ne foriĝas de ŝia lulilo.</p>

 <p id="cf769"><span class="nomo" lang="la" title="Ne-Esperanta nomo. Lingvo: Latino">Vinicius</span> ekspiris. Tio, kio ŝajnis al li plej terura, ĉesis lin minaci.</p>

 <p id="cf770">— Sekve — li diris, sidiĝante surbenkon kaj kunpremante la pugnojn — forkaptis ŝin <span class="nomo" lang="la" title="Ne-Esperanta nomo. Lingvo: Latino">Aulus</span>oj, kaj tial ve al ili!</p>

 <p id="cf771">— <span class="nomo" lang="la" title="Ne-Esperanta nomo. Lingvo: Latino">Aulus Plautius</span> estis ĉi tie hodiaŭ matene. Li ne povis paroli kun mi, ĉar mi estis okupita ĉe la infano, sed li demandis pri <span class="nomo" lang="la" title="Ne-Esperanta nomo. Lingvo: Latino">Ligia Epaphroditus</span>on kaj aliajn el la cezara servantaro, kaj poste li sciigis ilin, ke li venos ankoraŭ por paroli kun mi.</p>

 <p id="cf772">— Li volis deturni de si la suspektojn. Se li ne scius, kio okazis kun <span class="nomo" lang="la" title="Ne-Esperanta nomo. Lingvo: Latino">Ligia</span>, li venus serĉi ŝin en mian domon.</p>

 <p id="cf773">— Li lasis al mi sur tabuleto kelkajn vortojn, el kiuj vi vidos, ke, sciante, ke <span class="nomo" lang="la" title="Ne-Esperanta nomo. Lingvo: Latino">Ligia</span> estis forprenita el lia domo laŭ la peto de vi kaj de <span class="nomo" lang="la" title="Ne-Esperanta nomo. Lingvo: Latino">Petronius</span>, li kredis, ke ŝi estas sendita al vi, kaj li estis hodiaŭ matene en via domo, kie oni diris al li, kio okazis.</p>

 <p id="cf774">Dirinte ĉi tion, ŝi iris en la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj post momento revenis kun la tabuleto, kiun <span class="nomo" lang="la" title="Ne-Esperanta nomo. Lingvo: Latino">Aulus</span> lasis al ŝi.</p>

 <p id="cf775"><span class="nomo" lang="la" title="Ne-Esperanta nomo. Lingvo: Latino">Vinicius</span> tralegis kaj eksilentis; <span class="nomo" lang="la" title="Ne-Esperanta nomo. Lingvo: Latino">Acte</span> dume ŝajnis legi liajn pensojn en la malserena vizaĝo, ĉar post momento ŝi diris:</p>

 <p id="cf776">— Ne, <span class="nomo" lang="la" title="Ne-Esperanta nomo. Lingvo: Latino">Marcus</span>. Okazis tio, kion <span class="nomo" lang="la" title="Ne-Esperanta nomo. Lingvo: Latino">Ligia</span> mem volis.</p>

 <p id="cf777">— Vi sciis, ke ŝi volas forkuri! — eksplodis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf778">Kaj ŝi rigardis lin per siaj nebulaj okuloj preskaŭ severe.</p>

 <p id="cf779">— Mi sciis, ke ŝi ne volas iĝi via konkubino.</p>

 <p id="cf780">— Kaj vi mem kio estis la tutan vivon?!</p>

 <p id="cf781">— Mi estis antaŭe sklavino.</p>

 <p id="cf782">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ne ĉesis ekscitiĝi: la cezaro donacis al li <span class="nomo" lang="la" title="Ne-Esperanta nomo. Lingvo: Latino">Ligia</span>n, do li ne bezonas demandi, kio ŝi estis antaŭe. Li retrovos ŝin eĉ sub la tero kaj faros ŝin ĉio, kio plaĉos al li. Jes! Ŝi estos lia konkubino. Li ordonos ŝin vipi, kiomfoje plaĉos al li. Kiam ŝi enuigos lin, li fordonos ŝin al lasta el siaj sklavoj aŭ devigos ŝin turnadi muelŝtonojn en siaj posedaĵoj en Afriko. Li serĉos ŝin nun kaj retrovos nur tial, por ŝin rompi, piedpremi kaj humiligi.</p>

 <p id="cf783">Kaj ekscitante sin ĉiam pli, li perdis ĉian mezuron ĝis tia grado, ke eĉ <span class="nomo" lang="la" title="Ne-Esperanta nomo. Lingvo: Latino">Acte</span> ekkomprenis, ke li minacis pli multe, ol li kapablus plenumi, kaj ke per lia buŝo parolas kolero kaj sufero. La suferon ŝi kompatus, sed la superplena mezuro elĉerpis paciencon tiel, ke fine ŝi demandis lin, kial li venis al ŝi?</p>

 <p id="cf784"><span class="nomo" lang="la" title="Ne-Esperanta nomo. Lingvo: Latino">Vinicius</span> ne tuj trovis respondon. Li venis al ŝi, ĉar li tiel volis, ĉar li kredis, ke ŝi donos al li iajn informojn, sed, ĝuste dirante, li venis nur al la cezaro, kaj ne povante kun li paroli, vizitis ŝin. <span class="nomo" lang="la" title="Ne-Esperanta nomo. Lingvo: Latino">Ligia</span>, forkurante, malobeis la volon de la cezaro, do li elpetos de la cezaro, ke li ordonu ŝin serĉi, se oni eĉ devus uzi por tio ĉiujn legiojn kaj revizii unu post alia ĉiujn domojn en la tuta imperio. <span class="nomo" lang="la" title="Ne-Esperanta nomo. Lingvo: Latino">Petronius</span> subtenos lian peton kaj la serĉado estos komencita de hodiaŭ.</p>

 <p id="cf785">Je tio ĉi <span class="nomo" lang="la" title="Ne-Esperanta nomo. Lingvo: Latino">Acte</span> diris:</p>

 <p id="cf786">— Gardu vin, ke vi ne perdu ŝin por eterne, ĝuste tiam, kiam oni retrovos ŝin laŭ la ordono de la cezaro.</p>

 <p id="cf787"><span class="nomo" lang="la" title="Ne-Esperanta nomo. Lingvo: Latino">Vinicius</span> sulkigis la brovojn.</p>

 <p id="cf788">— Kion ĝi signifas? — li demandis.</p>

 <p id="cf789">— Aŭskultu min, <span class="nomo" lang="la" title="Ne-Esperanta nomo. Lingvo: Latino">Marcus</span>! Hieraŭ mi estis kun <span class="nomo" lang="la" title="Ne-Esperanta nomo. Lingvo: Latino">Ligia</span> en la ĉi tieaj ĝardenoj; tie ni renkontis <span class="nomo" lang="la" title="Ne-Esperanta nomo. Lingvo: Latino">Poppaea</span>n kaj kun ŝi la malgranda aŭgustinon, kiun portis negrino <span class="nomo" lang="la" title="Ne-Esperanta nomo. Lingvo: Latino">Lilith</span>. Vespere la infano malsaniĝis, kaj <span class="nomo" lang="la" title="Ne-Esperanta nomo. Lingvo: Latino">Lilith</span> asertas, ke ĝi estis sorĉtrafita, kaj ke la sorĉon ĵetis tiu fremdlandulino, kiun ili renkontis en la ĝardeno. Se la infano resaniĝos, oni forgesos pri tio, sed en la kontraŭa okazo <span class="nomo" lang="la" title="Ne-Esperanta nomo. Lingvo: Latino">Poppaea</span> la unua akuzos <span class="nomo" lang="la" title="Ne-Esperanta nomo. Lingvo: Latino">Ligia</span>n pri sorĉoj, kaj tiam, kie ajn oni ŝin retrovos, ne estos por ŝi rimedo de savo.</p>

 <p id="cf790">Sekvis momento de silento, post kio <span class="nomo" lang="la" title="Ne-Esperanta nomo. Lingvo: Latino">Vinicius</span> ekparolis:</p>

 <p id="cf791">— Kaj eble ŝi serĉis ŝin: min ŝi ankaŭ sorĉis.</p>

 <p id="cf792">— <span class="nomo" lang="la" title="Ne-Esperanta nomo. Lingvo: Latino">Lilith</span> certigas, ke la infano ekploris tuj, kiam ŝi traportis ĝin preter ni. Vere estas! ĝi ekploris. Certe oni elportis ĝin en la ĝardenojn jam malsanan. <span class="nomo" lang="la" title="Ne-Esperanta nomo. Lingvo: Latino">Marcus</span>, serĉu ŝin mem, kie vi volas, sed antaŭ ol la malgranda aŭgustino resaniĝos, ne parolu pri ŝi kun la cezaro, ĉar vi faligos sur ŝin venĝon de <span class="nomo" lang="la" title="Ne-Esperanta nomo. Lingvo: Latino">Poppaea</span>. Sufiĉe jam ŝiaj okuloj ploris pro vi, kaj gardu nun ĉiuj dioj ŝian senkulpan kapon.</p>

 <p id="cf793">— Vi amas ŝin, <span class="nomo" lang="la" title="Ne-Esperanta nomo. Lingvo: Latino">Acte</span>? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf794">Kaj en la okuloj de la liberigitino ekbrilis larmoj.</p>

 <p id="cf795">— Jes! mi ekamis ŝin.</p>

 <p id="cf796">— Ĉar ŝi ne repagis al vi per malamo, kiel al mi.</p>

 <p id="cf797"><span class="nomo" lang="la" title="Ne-Esperanta nomo. Lingvo: Latino">Acte</span> rigardis lin dum momento, kvazaŭ hezitante aŭ penante konvinkiĝi, ĉu li parolos sincere, post kio ŝi respondis:</p>

 <p id="cf798">— Homo flamiĝema kaj blinda, ŝi amis vin.</p>

 <p id="cf799"><span class="nomo" lang="la" title="Ne-Esperanta nomo. Lingvo: Latino">Vinicius</span> saltleviĝis, kiel freneza, sub la influo de tiuj ĉi vortoj. “Malvere! Ŝi malamis lin. Kiel <span class="nomo" lang="la" title="Ne-Esperanta nomo. Lingvo: Latino">Acte</span> povas scii!? Ĉu post unutaga konateco <span class="nomo" lang="la" title="Ne-Esperanta nomo. Lingvo: Latino">Ligia</span> faris al ŝi konfeson? Kia amo ĝi estas, se ĝi preferas vagan vivon, malhonoron de malriĉeco, necertecon pri morgaŭa tago, kaj eble eĉ mizeran morton, ol florornamitan domon, kie atendas kun festeno la amato! Li prefere ne aŭdu tiajn vortojn, ĉar li povas freneziĝi. Jen, li ne fordonus tiun knabinon por ĉiuj trezoroj de tiu ĉi palaco, kaj ŝi forkuris. Kia amo ĝi estas, se ĝi timas volupton kaj naskas doloron! Kiu ĝin scias? Kiu povas ĝin kompreni? Se li ne esperus ŝin retrovi, li dronigus en si glavon! Amo sin donas, ne forprenas. Ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj estis momentoj, kiam li mem kredis proksiman feliĉon, sed nun li scias, ke ŝi lin malamis, malamas kaj mortos kun malamo en la koro.”</p>

 <p id="cf800">Sed <span class="nomo" lang="la" title="Ne-Esperanta nomo. Lingvo: Latino">Acte</span>, ordinare timema kaj milda, eksplodis siavice per indigno: Kiel li do penis ŝin akiri? Anstataŭ riverence peti ŝin de <span class="nomo" lang="la" title="Ne-Esperanta nomo. Lingvo: Latino">Aulus</span> kaj <span class="nomo" lang="la" title="Ne-Esperanta nomo. Lingvo: Latino">Pomponia</span>, li ruze forprenis la infanon de la gepatroj. Li volis ŝin fari ne edzino, sed konkubino, ŝin, zorgatinon de nobla domo, ŝin, reĝan filinon. Kaj li venigis ŝin ĉi tien, en la domon de krimo kaj malvirto, ofendis ŝiajn okulojn per la vido de senhonta festeno; li kondutis al ŝi, kiel al malĉastulino. Ĉu li forgesis, kio estas la domo de <span class="nomo" lang="la" title="Ne-Esperanta nomo. Lingvo: Latino">Aulus</span> kaj kiu estas <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kiu edukis <span class="nomo" lang="la" title="Ne-Esperanta nomo. Lingvo: Latino">Ligia</span>n? Ĉu li ne havas sufiĉe de saĝo, por diveni, ke ili estas aliaj virinoj, ol <span class="nomo" lang="la" title="Ne-Esperanta nomo. Lingvo: Latino">Nigidia</span>, ol <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span>, ol <span class="nomo" lang="la" title="Ne-Esperanta nomo. Lingvo: Latino">Poppaea</span> kaj ĉiuj, kiujn li renkontas en la domo de la cezaro? Ĉu, ekvidinte <span class="nomo" lang="la" title="Ne-Esperanta nomo. Lingvo: Latino">Ligia</span>n, li ne komprenis tuj, ke ŝi estas ĉasta knabino, kiu preferas morton, ol malhonoron? De kie li scias, kiajn diojn ŝi konfesas, kaj ĉu ne pli purajn, ne pli bonajn, ol la voluptema Venuso aŭ Izido, kiun adoras malĉastaj romaninoj? Ne, <span class="nomo" lang="la" title="Ne-Esperanta nomo. Lingvo: Latino">Ligia</span> faris al ŝi nenian konfeson, sed diris, ke ŝi atendas savon de li, de <span class="nomo" lang="la" title="Ne-Esperanta nomo. Lingvo: Latino">Vinicius</span>; ŝi esperis, ke li elpetos por ŝi de la cezaro revenon hejmen kaj ke li redonos ŝin al <span class="nomo" lang="la" title="Ne-Esperanta nomo. Lingvo: Latino">Pomponia</span>. Kaj parolante pri tio, ŝi flamis survizaĝe, kiel knabino, kiu amas kaj fidas. Ankaŭ ŝia koro batis por li, sed li mem ŝin teruris, fortimigis, indignigis, kaj nun li serĉu ŝin pere de cezaraj soldatoj, sed sciu, ke se la infano de <span class="nomo" lang="la" title="Ne-Esperanta nomo. Lingvo: Latino">Poppaea</span> mortos, sur ŝin falos la suspekto, kaj ŝia pereo estos neevitebla.</p>

 <p id="cf801">La koleron kaj doloron de <span class="nomo" lang="la" title="Ne-Esperanta nomo. Lingvo: Latino">Vinicius</span> komencis trapenetri kortuŝo. La novaĵo, ke <span class="nomo" lang="la" title="Ne-Esperanta nomo. Lingvo: Latino">Ligia</span> lin amis, ekskuis ĝisfunde lian animon. Li rememoris ŝin en la ĝardeno ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj, kiam ŝi aŭskultis liajn vortoj kun flamoj sur la vizaĝo kaj kun okuloj plenaj de lumo. Ekŝajnis al li, ke tiam ŝi efektive komencis lin ami, kaj subite ĉe tiu ĉi penso ekregis lin sento de ia feliĉo, centoble pli granda eĉ ol tiu, kiun li deziris. Li ekpensis, ke efektive li povus havi ŝin memvolantan, kaj krom tio amantan. Jen ŝi ĉirkaŭŝpinus lian pordon, ŝmirus ĝin per lupa grasaĵo kaj poste eksidus, kiel lia edzino, sur ŝafa lano, ĉe lia hejmfajro. Jen li aŭdus el ŝia buŝo la sakramentan: “kie vi, <span class="nomo" lang="la" title="Ne-Esperanta nomo. Lingvo: Latino">Cajus</span>, tie mi <span class="nomo" lang="la" title="Ne-Esperanta nomo. Lingvo: Latino">Caja</span>” kaj ŝi estus por ĉiam lia. Kial li tiel ne agis? Li ja estis preta. Kaj nun li ne havas ŝin, nek povas ŝin retrovi, kaj se li retrovus, li povus ŝin pereigi, kaj se eĉ li ŝin ne pereigus, akceptos lin jam nek <span class="nomo" lang="la" title="Ne-Esperanta nomo. Lingvo: Latino">Aulus</span>oj, nek ŝi mem. Ĉe tio kolero denove komencis hirtigi la harojn sur lia kapo, sed nun ĝi turnis sin jam ne kontraŭ <span class="nomo" lang="la" title="Ne-Esperanta nomo. Lingvo: Latino">Aulus</span>oj aŭ <span class="nomo" lang="la" title="Ne-Esperanta nomo. Lingvo: Latino">Ligia</span>, sed kontraŭ <span class="nomo" lang="la" title="Ne-Esperanta nomo. Lingvo: Latino">Petronius</span>. Li estis kulpa pri ĉio. Se ne estus liaj konsiloj, <span class="nomo" lang="la" title="Ne-Esperanta nomo. Lingvo: Latino">Ligia</span> ne bezonus nun vagi senhejme, ŝi estus lia fianĉino kaj nenia danĝero pezus super ŝia kara kapo. Sed nun ĝi fariĝis, kaj tro malfrue estis malfari la malbonon, kiu ne estas malfarebla.</p>

 <p id="cf802">— Tro malfrue!</p>

 <p id="cf803">Kaj ŝajnis al li, ke abismo malfermiĝis antaŭ liaj piedoj. Li ne sciis, kion entrepreni, kiel ekagi, kien sin turni. <span class="nomo" lang="la" title="Ne-Esperanta nomo. Lingvo: Latino">Acte</span> ripetis, kiel eĥo, la vortojn: “tro malfrue”, kiu, en fremda buŝo eksonis al li, kiel mortverdikto. Li komprenis nur unu aferon — ke li devas retrovi <span class="nomo" lang="la" title="Ne-Esperanta nomo. Lingvo: Latino">Ligia</span>n, ĉar alie okazos kun li io malbona.</p>

 <p id="cf804">Kaj, aŭtomate volvinte ĉirkaŭ si la togon, li volis jam foriri, ne adiaŭante <span class="nomo" lang="la" title="Ne-Esperanta nomo. Lingvo: Latino">Acte</span>n, kiam la kurteno apartiganta la vestiblon de la <em><span class="fremda" lang="la" title="Ne-Esperanta teksto. Lingvo: Latino">atrium</span></em>, ŝoviĝis flanken, kaj subite li ekvidis antaŭ si la funebran figuron de <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>.</p>

 <p id="cf805">Videble ŝi ankaŭ eksciis jam pri la malapero de <span class="nomo" lang="la" title="Ne-Esperanta nomo. Lingvo: Latino">Ligia</span> kaj, kredante, ke estos por ŝi pli facile, ol por <span class="nomo" lang="la" title="Ne-Esperanta nomo. Lingvo: Latino">Aulus</span>, paroli kun <span class="nomo" lang="la" title="Ne-Esperanta nomo. Lingvo: Latino">Acte</span>, ŝi venis peti de ŝi informojn.</p>

 <p id="cf806">Sed, ekvidinte <span class="nomo" lang="la" title="Ne-Esperanta nomo. Lingvo: Latino">Vinicius</span>on, ŝi turnis al li sian etan, palan vizaĝon kaj, post momento, diris:</p>

 <p id="cf807">— <span class="nomo" lang="la" title="Ne-Esperanta nomo. Lingvo: Latino">Marcus</span>, Dio pardonu al vi la malbonon, kiun vi faris al ni kaj al <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf808">Kaj li staris kun mallevita frunto, kun sento de malfeliĉo kaj kulpo, ne komprenante, kiu Dio devis kaj povis lin pardoni, nek kial <span class="nomo" lang="la" title="Ne-Esperanta nomo. Lingvo: Latino">Pomponia</span> parolis pri pardono, dum ŝi devus paroli pri venĝo.</p>

 <p id="cf809">Fine li eliris kun kapo senhelpa, plena de pezaj pensoj, de grandega zorgo kaj miro.</p>

 <p id="cf810">Sur la korto kaj sub la galerio staris maltrankvilaj aroj de homoj. Inter palaca sklavoj oni vidis kavalirojn kaj senatanojn, kiuj venis informiĝi pri la sano de la malgranda aŭgustino, kaj kune montri sin en la palaco kaj prezenti la pruvon de sia kunsento almenaŭ al la cezaraj sklavoj. La famo pri la malsano de la “diino” videble rapide disvastiĝis, ĉar en la pordego aperadis ĉiam novaj figuroj, kaj tra la eltranĉaĵo de la arko oni vidis tutajn amasojn de homoj. Kelkaj el la venintoj, vidante, ke <span class="nomo" lang="la" title="Ne-Esperanta nomo. Lingvo: Latino">Vinicius</span> eliris el la palaco, retenis lin por demandi pri novaĵoj, sed li, ne respondante, iris rekte pluen, ĝis <span class="nomo" lang="la" title="Ne-Esperanta nomo. Lingvo: Latino">Petronius</span>, kiu ankaŭ venis jam informiĝi, preskaŭ puŝis lin per la brusto kaj haltigis.</p>

 <p id="cf811"><span class="nomo" lang="la" title="Ne-Esperanta nomo. Lingvo: Latino">Vinicius</span> sendube ekbolus de kolero je lia vido kaj plenumus ion kontraŭleĝan en la cezara palaco, se li ne estus foririnta de <span class="nomo" lang="la" title="Ne-Esperanta nomo. Lingvo: Latino">Acte</span> kvazaŭ rompita, en la stato de tia senfortiĝo kaj premiteco, ke forlasis lin eĉ lia denatura ekscitemo. Li forŝovis tamen <span class="nomo" lang="la" title="Ne-Esperanta nomo. Lingvo: Latino">Petronius</span>on kaj volis preterpasi, sed lia alia haltigis lin preskaŭ perforte.</p>

 <p id="cf812">— Kiel fartas la dia aŭgustino? — li demandis.</p>

 <p id="cf813">Sed tiu ĉi perforto denove incitis <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj flamigis lin en unu momento.</p>

 <p id="cf814">— La infero englutu ŝin kaj tiun tutan domon! — li respondis, kunpremante la dentojn.</p>

 <p id="cf815">— Silentu, malfeliĉa! — diris <span class="nomo" lang="la" title="Ne-Esperanta nomo. Lingvo: Latino">Petronius</span> kaj rapide rigardante ĉirkaŭen, aldonis:</p>

 <p id="cf816">— Se vi volas ekscii ion pri <span class="nomo" lang="la" title="Ne-Esperanta nomo. Lingvo: Latino">Ligia</span>, venu kun mi. Ne! Ĉi tie mi nenion diros. Venu kun mi, mi diros al vi miajn supozojn en la portilo.</p>

 <p id="cf817">Kaj, metinte la brakon ĉirkaŭ la junan viron, li elkondukis lin senprokraste el la palaco.</p>

 <p id="cf818">Sed tio ĉi estis lia ĉefa celo, ĉar neniajn novaĵojn li havis. Estante tamen homo helposcia, havante, krome, malgraŭ la hieraŭa indigno, multe da kompato por <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj fine, sentante certan respondecon por ĉio, kio okazis li jam ion entreprenis kaj, kiam ambaŭ eniris la portilon, li diris:</p>

 <p id="cf819">— Ĉe ĉiuj pordegoj mi postenigis miajn sklavojn, doninte al ili precizan priskribon de la knabino kaj de tiu grandegulo, kiu ĉe la cezaro elportis ŝin el la festenejo, ĉar estas por mi sendube, ke li estas tiu, kiu ŝin forkaptis. Aŭskultu min! Povas esti, ke <span class="nomo" lang="la" title="Ne-Esperanta nomo. Lingvo: Latino">Aulus</span>oj volos ŝin kaŝi en unu el siaj kamparaj posedaĵoj, kaj en tiu okazo ni scios, en kiu direkto ili ŝin forkondukos. Kaj se ĉe la pordegoj oni ŝin ne ekvidos, ĝi estos pruvo, ke ŝi restis en la urbo, kaj ankoraŭ hodiaŭ ni komencos serĉadon.</p>

 <p id="cf820">— <span class="nomo" lang="la" title="Ne-Esperanta nomo. Lingvo: Latino">Aulus</span>oj ne scias, kie ŝi estas — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf821">— Ĉu vi estas certa, ke tiel estas?</p>

 <p id="cf822">— Mi vidis <span class="nomo" lang="la" title="Ne-Esperanta nomo. Lingvo: Latino">Pomponia</span>n. Ili ankaŭ serĉas ŝin.</p>

 <p id="cf823">— Hieraŭ ŝi ne povis eliri el la urbo, ĉar nokte la pordegoj estas fermitaj. Po du el miaj sklavoj embuskas ĉe ĉiu pordego. Unu devas postiri <span class="nomo" lang="la" title="Ne-Esperanta nomo. Lingvo: Latino">Ligia</span>n kaj la grandegulon, kaj la alia reveni senprokraste, por komuniki ĉi tion. Se ŝi estas en la urbo, ni retrovos ŝin, ĉar tiun ligon estas facile rekoni, eĉ nur laŭ la kresko kaj staturo. Vi estas feliĉa, ke ne porkaptis ŝin la cezaro, kaj mi povas vin certigi, ke tiel ne estas, ĉar sur Palatino ne ekzistas antaŭ mi sekretoj.</p>

 <p id="cf824">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> eksplodis, pli ankoraŭ per dolorsento, ol per kolero, kaj per voĉo, interrompata de emocio, komencis rakonti al <span class="nomo" lang="la" title="Ne-Esperanta nomo. Lingvo: Latino">Petronius</span>, kion li aŭdis de <span class="nomo" lang="la" title="Ne-Esperanta nomo. Lingvo: Latino">Acte</span> kaj kiaj novaj danĝeroj ekpezis super la kapo de <span class="nomo" lang="la" title="Ne-Esperanta nomo. Lingvo: Latino">Ligia</span>, danĝeroj tiel teruraj, ke pro ili, trovinte la forkurintojn, oni devos gardi ŝin plej zorge kontraŭ <span class="nomo" lang="la" title="Ne-Esperanta nomo. Lingvo: Latino">Poppaea</span>. Poste li komencis maldolĉe riproĉi al <span class="nomo" lang="la" title="Ne-Esperanta nomo. Lingvo: Latino">Petronius</span> liajn konsilojn. Sen li, ĉio irus alie. <span class="nomo" lang="la" title="Ne-Esperanta nomo. Lingvo: Latino">Ligia</span> estus ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj, kaj li, <span class="nomo" lang="la" title="Ne-Esperanta nomo. Lingvo: Latino">Vinicius</span>, povus ŝin vidi ĉiutage kaj estus hodiaŭ pli feliĉa, ol la cezaro. Kaj ekscitiĝante laŭgrade de la rakonto, li subiĝadis ĉiam pli al la emocio, ĝis fine larmoj de bedaŭro kaj furiozo komencis guti el liaj okuloj.</p>

 <p id="cf825"><span class="nomo" lang="la" title="Ne-Esperanta nomo. Lingvo: Latino">Petronius</span>, kiu simple ne supozis, ke la juna viro povus ami kaj avidi ĝis tia grado, vidante tiujn larmojn de malespero, parolis al si interne kun certa miro:</p>

 <p id="cf826">— Ho potenca diino de Cipro, vi sola reĝas al la dioj kaj al la homoj!</p>

 </div>

 <div class="chapitro" id="quovadis12"> <h3 id="cf827">ĈAPITRO <span class="num" title="">XII</span> </h3> <p id="cf828">Sed kiam ili eliris el la portilo antaŭ la domo de <span class="nomo" lang="la" title="Ne-Esperanta nomo. Lingvo: Latino">Petronius</span>, la estro de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> komunikis al ili, ke neniu el la sklavoj, senditaj al la pordegoj, revenis ĝis nun. La <em><span class="fremda" lang="la" title="Ne-Esperanta teksto. Lingvo: Latino">atriensis</span></em> ordonis porti al ili manĝaĵon kaj novan ordonon, ke ili, sub minaco de vippuno, zorge atentu ĉiujn, elirantajn el la urbo.</p>

 <p id="cf829">— Vidu — diris <span class="nomo" lang="la" title="Ne-Esperanta nomo. Lingvo: Latino">Petronius</span> — sendube ili estas ĝis nun en la urbo, kaj en tiu okazo ni trovos ilin. Ordonu tamen ankaŭ al viaj sklavoj gardi ĉe la pordegoj, nome al tiuj, kiuj estis senditaj por alkonduki <span class="nomo" lang="la" title="Ne-Esperanta nomo. Lingvo: Latino">Ligia</span>n, ĉar tiuj facile ŝin rekonos.</p>

 <p id="cf830">— Mi ordonis sendi ilin en la kamparajn punlaborejojn — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — sed tuj mi revokos la decidon: ili iru al la pordegoj.</p>

 <p id="cf831">Kaj, skribinte kelkajn vortojn sur vaksokovrita tabuleto, li transdonis ĝin al <span class="nomo" lang="la" title="Ne-Esperanta nomo. Lingvo: Latino">Petronius</span>, kiu tuj sendigis ĝin en la domon de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf832">Poste ili transiris en la internan portikon kaj tie, sidiĝinte sur marmora benko, komencis interparoli.</p>

 <p id="cf833">La orhara <span class="nomo" lang="la" title="Ne-Esperanta nomo. Lingvo: Latino">Eunice</span> kaj <span class="nomo" lang="la" title="Ne-Esperanta nomo. Lingvo: Latino">Iras</span> ŝovis sub iliajn piedojn bronzajn apogilojn, kaj poste, stariginte ĉe la benko tableton, komencis verŝi al ili vinon el belegaj mallarĝakolaj kruĉoj, kiajn oni venigadis el Volatero kaj Cecino.</p>

 <p id="cf834">— Ĉu vi havas inter viaj servistoj iun, kiu konas tiun grandegan ligon? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf835">— Konis lin <span class="nomo" lang="la" title="Ne-Esperanta nomo. Lingvo: Latino">Atacinus</span> kaj <span class="nomo" lang="la" title="Ne-Esperanta nomo. Lingvo: Latino">Gulo</span>. Sed <span class="nomo" lang="la" title="Ne-Esperanta nomo. Lingvo: Latino">Atacinus</span> pereis hieraŭ, kaj <span class="nomo" lang="la" title="Ne-Esperanta nomo. Lingvo: Latino">Gulo</span>n mi mem mortigis.</p>

 <p id="cf836">— Mi bedaŭras lin — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Li vartis sur siajn brakoj ne nur vin, sed min ankaŭ.</p>

 <p id="cf837">— Mi eĉ intencis lin liberigi — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — sed tio ne gravas. Ni parolu pri <span class="nomo" lang="la" title="Ne-Esperanta nomo. Lingvo: Latino">Ligia</span>. Romo estas kiel maro...</p>

 <p id="cf838">— Perlojn oni trovas ĝuste en maro... Certe, ni ne trovos ŝin hodiaŭ, nek morgaŭ, sed ni trovos ŝin sendube. Vi nun min kulpigas, ke mi konsilis al vi tiun rimedon, sed la rimedo mem estis bona, kaj iĝis malbona nur tiam, kiam ĝi rezultis malbonon. Vi aŭdis ja de <span class="nomo" lang="la" title="Ne-Esperanta nomo. Lingvo: Latino">Aulus</span> mem, ke li intencas kun la tuta familio translokiĝi en Sicilion. Tiel la knabino ankaŭ estus for de vi.</p>

 <p id="cf839">— Mi postirus ilin — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — kaj ĉiuokaze ŝi estus sekura, dume nun, se tiu infano mortos, <span class="nomo" lang="la" title="Ne-Esperanta nomo. Lingvo: Latino">Poppaea</span> mem ekkredos kaj kredigos al la cezaro, ke kulpa pri tio estas <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf840">— Jes. Tio ĉi ankaŭ min maltrankviligis. Sed la bubino eble ankoraŭ resaniĝos. Kaj se ŝi mortos, eĉ tiam ni trovos iun rimedon.</p>

 <p id="cf841">En tiu ĉi momento <span class="nomo" lang="la" title="Ne-Esperanta nomo. Lingvo: Latino">Petronius</span> enpensiĝis kaj diris:</p>

 <p id="cf842">— <span class="nomo" lang="la" title="Ne-Esperanta nomo. Lingvo: Latino">Poppaea</span> konfesas, laŭdire, la religion de la judoj kaj kredas je malbonaj spiritoj. La cezaro estas superstiĉa... Se ni disvastigos la famon, ke <span class="nomo" lang="la" title="Ne-Esperanta nomo. Lingvo: Latino">Ligia</span>n forkaptis malbonaj spiritoj, oni ekkredos la famon, tiom pli, ke se forrabis ŝin nek la cezaro, nek <span class="nomo" lang="la" title="Ne-Esperanta nomo. Lingvo: Latino">Aulus Plautius</span>, ŝi malaperis efektive mistere. La ligo, tute sola, ne povus tion plenumi. Li devus havi helpantojn, kaj kiel sklavo povus en unu tago kolekti tiom da homoj?</p>

 <p id="cf843">— Sklavoj helpas sin reciproke en la tuta Romo.</p>

 <p id="cf844">— Iu el ili pagos ĝin iam per sia sango. Jes, ili helpas sin, sed ne unuj kontraŭ aliaj, kaj en tiu ĉi okazo oni sciis, ke la viajn ŝarĝos la respondeco kaj puno. Se vi sugestios al viaj sklavoj la ideon pri malbonaj spiritoj, ili senprokraste konfirmos, ke ili vidis la spiritojn per la propraj okuloj, ĉar tio tuj senkulpigos ilin antaŭ vi... Demandu iun prove, ĉu li ne vidis, kiel ili portis <span class="nomo" lang="la" title="Ne-Esperanta nomo. Lingvo: Latino">Ligia</span>n en la aero, kaj je la egido de Zeŭso li tuj ĵuros, ke tiel estis.</p>

 <p id="cf845"><span class="nomo" lang="la" title="Ne-Esperanta nomo. Lingvo: Latino">Vinicius</span>, kiu ankaŭ estis superstiĉa, ekrigardis <span class="nomo" lang="la" title="Ne-Esperanta nomo. Lingvo: Latino">Petronius</span>on kun subita, grandega maltrankvilo.</p>

 <p id="cf846">— Se <span class="nomo" lang="la" title="Ne-Esperanta nomo. Lingvo: Latino">Ursus</span> ne povis havi helpantojn kaj ne povis forkapti ŝin sola, kiu do ŝin forkaptis?</p>

 <p id="cf847">Sed <span class="nomo" lang="la" title="Ne-Esperanta nomo. Lingvo: Latino">Petronius</span> komencis ridi.</p>

 <p id="cf848">— Vidu — li diris — oni ekkredos, se eĉ vi jam duone kredas. Tia estas nia mondo, kiu mokas la diojn. Oni ekkredos kaj ne serĉos ŝin, kaj ni dume lokos ŝin ie for de la urbo, en unu el miaj aŭ viaj kampardomoj.</p>

 <p id="cf849">— Tamen, kiu povis ŝin helpi?</p>

 <p id="cf850">— Ŝiaj samkonfesantoj — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf851">— Kiaj? Kiun dion ŝi adoras? Mi devus scii tion pli bone, ol vi.</p>

 <p id="cf852">— Preskaŭ ĉiu virino en Romo adoras alian dion. Estas sendube, ke <span class="nomo" lang="la" title="Ne-Esperanta nomo. Lingvo: Latino">Pomponia</span>, edukis ŝin en la kulto al tiu, kiun ŝi mem konfesas, sed kiun ŝi konfesas, mi ne scias. Unu afero estas certa — ke neniu ŝin vidis, oferdonantan al niaj dioj en iu el niaj temploj. Oni eĉ akuzis ŝin, ke ŝi estas kristanino, sed tio ĉi estas nekredebla. La hejma tribunalo purigis ŝin de tiu suspekto. Pri la kristanoj oni diras, ke ne nur ili adoras azenkapon, sed estas malamikoj de la homa gento kaj plenumas plej malnoblajn krimojn. Sekve <span class="nomo" lang="la" title="Ne-Esperanta nomo. Lingvo: Latino">Pomponia</span> ne povas esti kristanino, ĉar ŝia virto estas konata, kaj malamikino de la homa gento ne traktus siajn sklavojn tiel, kiel ŝi traktas.</p>

 <p id="cf853">— En neniu domo oni traktas ilin tiel, kiel ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj — interrompis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf854">— Vi do vidas. <span class="nomo" lang="la" title="Ne-Esperanta nomo. Lingvo: Latino">Pomponia</span> menciis pri iu dio, kiu estas, laŭ ŝia diro, unu, ĉiopova kaj kompatema. Kien ŝi kaŝis ĉiujn aliajn, estas ŝia afero, sed certe estas, ke tiu ŝia Logoso ne estus ja tre ĉiopova, aŭ, kontraŭe, li devus esti tre mizera dio, se li havus nur du konfesantinojn: <span class="nomo" lang="la" title="Ne-Esperanta nomo. Lingvo: Latino">Pomponia</span>n kaj <span class="nomo" lang="la" title="Ne-Esperanta nomo. Lingvo: Latino">Ligia</span>n, plus ilia <span class="nomo" lang="la" title="Ne-Esperanta nomo. Lingvo: Latino">Ursus</span>. Sendube ili, tiuj konfesantoj, estas pli multaj, kaj ili helpis al <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf855">— Tiu kredo ordonas pardoni — diris <span class="nomo" lang="la" title="Ne-Esperanta nomo. Lingvo: Latino">Vinicius</span>. — Mi renkontis ĉe <span class="nomo" lang="la" title="Ne-Esperanta nomo. Lingvo: Latino">Acte Pomponia</span>n, kiu diris al mi: “Dio pardonu al vi la malbonon, kiun vi faris al <span class="nomo" lang="la" title="Ne-Esperanta nomo. Lingvo: Latino">Ligia</span> kaj al ni.”</p>

 <p id="cf856">— Ilia dio estas videble ia <em><span class="fremda" lang="la" title="Ne-Esperanta teksto. Lingvo: Latino">curator</span></em>, tre bonvolema. Ha, li vin pardonu, kaj signe de la pardono li redonu al vi la knabinon.</p>

 <p id="cf857">— Mi oferus al li hekatombon. Mi ne volas manĝon, nek trinkon, nek banon. Mi surmetos malhelan superveston kaj iros vagi tra la urbo. Eble alivestite mi trovos ŝin. Mi estas malsana!</p>

 <p id="cf858"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis lin kun certa kompato. Efektive la okuloj de <span class="nomo" lang="la" title="Ne-Esperanta nomo. Lingvo: Latino">Vinicius</span> subbluiĝis, la pupiloj brilis de febro; lia nerazita matene vizaĝo kovriĝis per malhela zono sur la fortliniaj makzeloj, la haroj estis en senordo kaj li aspektis vere kiel malsana. <span class="nomo" lang="la" title="Ne-Esperanta nomo. Lingvo: Latino">Iras</span> kaj la orhara <span class="nomo" lang="la" title="Ne-Esperanta nomo. Lingvo: Latino">Eunice</span> rigardis lin kunsente, sed li ŝajnis ilin ne vidi kaj ambaŭ, li kaj <span class="nomo" lang="la" title="Ne-Esperanta nomo. Lingvo: Latino">Petronius</span>, tiel malatentis la ĉeeston de la sklavinoj, kiel ili malantentus ludantajn apud ili hundojn.</p>

 <p id="cf859">— Febro vin konsumas — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf860">— Jes.</p>

 <p id="cf861">— Do aŭskultu min. Mi ne scias, kion konsilus al vi kuracisto, sed mi scias, kiel mi agus, estante en via situacio. Jen, antaŭ ol tiu knabino estus retrovita, mi serĉus en alia tion, de kio senigis min la foresto de la unua. Mi vidis en via domo belegajn korpojn. Ne neu al mi... Mi scias, kio estas amo, kaj mi scias, ke kiam oni deziras unu virinon, alia ne povas ŝin anstataŭi. Sed en bela sklavino oni ĉiam povas trovi almenaŭ momentan distron...</p>

 <p id="cf862">— Mi ne volas! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf863">Sed <span class="nomo" lang="la" title="Ne-Esperanta nomo. Lingvo: Latino">Petronius</span>, kiu havis por li efektivan simpation kaj vere deziris moderigi lian suferon komencis pripensi, kiel tion fari.</p>

 <p id="cf864">— Eble la viaj ne havas plu por vi la ĉarmon de novaĵo — li diris post mallonga tempo — sed (ĉi-momente li komencis rigardi alterne <span class="nomo" lang="la" title="Ne-Esperanta nomo. Lingvo: Latino">Iras</span>on kaj <span class="nomo" lang="la" title="Ne-Esperanta nomo. Lingvo: Latino">Eunice</span>, kaj fine metis la manon sur la kokson de la orhara grekino) rigardu bone tiun ĉi ĥariton. Antaŭ kelkaj tagoj <span class="nomo" lang="la" title="Ne-Esperanta nomo. Lingvo: Latino">Fonteius Capito</span> la pli juna proponis al mi por ŝi tri belegajn knabetojn el Klazomenoj, ĉar pli mirindan korpon certe eĉ Skopaso ne kreis. Mi mem ne komprenas, kial ĝis nun mi restis indiferenta por ŝi; ne detenis min ja la penso pri <span class="nomo" lang="la" title="Ne-Esperanta nomo. Lingvo: Latino">Chrysothemis</span>! Jen, mi donacas ŝin al vi, prenu ŝin!</p>

 <p id="cf865">La orhara <span class="nomo" lang="la" title="Ne-Esperanta nomo. Lingvo: Latino">Eunice</span>, ekaŭdinte ĉi tion, paliĝis en unu momento kiel tolo kaj, rigardante per teruritaj okuloj <span class="nomo" lang="la" title="Ne-Esperanta nomo. Lingvo: Latino">Vinicius</span>, ŝajnis, sen spiro en la brusto, atendi lian respondon.</p>

 <p id="cf866">Sed li saltleviĝis subite kaj, preminte la tempiojn per la manoj, komencis paroli rapide, kiel homo, kiu, konsumate de malsano, volas pri nenio aŭdi.</p>

 <p id="cf867">— Ne! ne! mi ne bezonas ŝin! mi ne bezonas aliajn!... Mi dankas vin, sed mi ne volas! kaj mi iros serĉi <span class="nomo" lang="la" title="Ne-Esperanta nomo. Lingvo: Latino">Ligia</span>n en la urbo. Ordonu alporti al mi gallan superveston kun kapuĉo. Mi iros trans Tibron. Se mi povus ekvidi almenaŭ <span class="nomo" lang="la" title="Ne-Esperanta nomo. Lingvo: Latino">Ursus</span>on!</p>

 <p id="cf868">Kaj li eliris rapide. <span class="nomo" lang="la" title="Ne-Esperanta nomo. Lingvo: Latino">Petronius</span>, vidante, ke li efektive ne povas resti surloke, ne provis lin haltigi. Konsiderante tamen la rifuzon de <span class="nomo" lang="la" title="Ne-Esperanta nomo. Lingvo: Latino">Vinicius</span> kiel momentan malinklinon al ĉiu virino, kiu ne estas <span class="nomo" lang="la" title="Ne-Esperanta nomo. Lingvo: Latino">Ligia</span>, kaj ne volante, ke lia grandanimeco perdiĝu vane, li turnis sin al la sklavino kaj diris:</p>

 <p id="cf869">— <span class="nomo" lang="la" title="Ne-Esperanta nomo. Lingvo: Latino">Eunice</span>, banu vin, parfumoleu vin kaj ornamu, kaj poste iru en la domon de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf870">Sed ŝi falis antaŭ li sur la genuojn kaj kun manoj kunmetitaj komencis petegi, ke li ne forigu ŝin el sia domo. Ŝi ne iros al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj preferas ĉi tie portadi lignon en <em><span class="fremda" lang="la" title="Ne-Esperanta teksto. Lingvo: Latino">hypocaustum</span></em>, ol tie esti unua inter la servistoj. Ŝi ne volas! ne povas! kaj ŝi petegas lin, ke li ŝin kompatu. Li ordonu ŝin skurĝi ĉiutage, nur ne fersendu ŝin el sia domo.</p>

 <p id="cf871">Kaj, tremante, kiel folio, tiel de timo, kiel de emocio, ŝi etendis al li la manojn, dum li aŭskultis ŝin kun mirego. Sklavino, kiu kuraĝas peti kontraŭ plenumo de ordono, kiu diras: “mi ne volas kaj ne povas”, estis io tiel senekzempla en Romo, ke <span class="nomo" lang="la" title="Ne-Esperanta nomo. Lingvo: Latino">Petronius</span> komence ne volis kredi al siaj oreloj. Fine li sulkigis la brovojn. Li estis tro granda estetikulo, por esti kruela. Al ilaj sklavoj, speciale koncerne la voluptaferojn, estis permesate pli, ol al aliaj, sub la kondiĉo, ke ili modele plenumadu siajn servodevojn kaj la volon de la mastro respektu egale kun la dia. Se ili ne observis tiujn ĉi du devojn, <span class="nomo" lang="la" title="Ne-Esperanta nomo. Lingvo: Latino">Petronius</span> sciis tamen ne avari la punojn, al kiuj ilin subigis la ĝenerala moro. Kaj ĉar, krom tio, li malamegis ankaŭ ĉiajn kontraŭaĵojn kaj ĉion, kio konfuzis lian trankvilon, tial rigardinte dum momento la genuantinon, li diris:</p>

 <p id="cf872">— Voku al mi <span class="nomo" lang="la" title="Ne-Esperanta nomo. Lingvo: Latino">Teiresias</span>on kaj revenu ĉi tien kun li.</p>

 <p id="cf873"><span class="nomo" lang="la" title="Ne-Esperanta nomo. Lingvo: Latino">Eunice</span> leviĝis tremanta, kun larmoj en la okuloj, kaj foriris; post momento ŝi revenis kun kretano Teiresias, la estro de la <em><span class="fremda" lang="la" title="Ne-Esperanta teksto. Lingvo: Latino">atrium</span></em>.</p>

 <p id="cf874">— Prenu <span class="nomo" lang="la" title="Ne-Esperanta nomo. Lingvo: Latino">Eunicen</span> — diris al li <span class="nomo" lang="la" title="Ne-Esperanta nomo. Lingvo: Latino">Petronius</span> — kaj donu al ŝi dudek kvin batojn, tiel tamen, ke vi ne difektu ŝian haŭton.</p>

 <p id="cf875">Dirinte ĉi tion, li transiris en la bibliotekon kaj sidiĝinte ĉe tablo el rozkolora marmoro, komencis labori je sia “Festeno ĉe Trimalchio”.</p>

 <p id="cf876">Sed la forkuro de <span class="nomo" lang="la" title="Ne-Esperanta nomo. Lingvo: Latino">Ligia</span> kaj la malsano de la malgranda aŭgustino distris liajn pensojn, tiel, ke li ne povis longe labori. Precipe tiu malsano estis grava okazo. En la kapon de <span class="nomo" lang="la" title="Ne-Esperanta nomo. Lingvo: Latino">Petronius</span> venis la penso, ke se la cezaro ekkredos ke Liga ĵetis sorĉon sur la malgrandan aŭgustinon, tiam la respondeco povos fali ankaŭ sur lin, ĉar oni venigis la knabinon en la palacon laŭ lia peto. Li kalkulis tamen, ke ĉe unua renkontiĝo kun la cezaro li iel persvados al li la tutan absurdecon de simila supozo, kaj iom li kalkulis ankaŭ je certa inklino, kiun sentis al li <span class="nomo" lang="la" title="Ne-Esperanta nomo. Lingvo: Latino">Poppaea</span>, vere kaŝante ĝin zorgeme, sed ne tiel zorgeme, ke li ĝin ne divenu. Post momento li movis eĉ la ŝultrojn je siaj timoj kaj decidis malsupreniri en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, por iom manĝi kaj ordoni ankoraŭfoje porti sin al la palaco, poste sur la Kampon de Marso, kaj fine al <span class="nomo" lang="la" title="Ne-Esperanta nomo. Lingvo: Latino">Chrysothemis</span>.</p>

 <p id="cf877">Sed irante al la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, ĉe enirejo al koridoro, destinita por la servistoj, li rimarkis subite starantan ĉe la muro, inter aliaj sklavoj, la gracian figuron de <span class="nomo" lang="la" title="Ne-Esperanta nomo. Lingvo: Latino">Eunice</span> kaj, forgesinte, ke li ordonis al Teiresias nenion pli, krom ke li ŝin skurĝu, denove li sulkigis la brovojn kaj komencis serĉi lin per la okuloj.</p>

 <p id="cf878">Ne trovinte lin tamen inter la servistoj, li turnis sin al Eunice:</p>

 <p id="cf879">— Ĉu vi ricevis la skurĝopunon?</p>

 <p id="cf880">Kaj ŝi duafoje ĵetis sin al liaj piedoj, alpremis por momento al la buŝo la randon de lia togo, poste respondis:</p>

 <p id="cf881">— Ho jes, sinjoro! mi ricevis! ho jes, sinjoro!...</p>

 <p id="cf882">En ŝia voĉo sonis kvazaŭ ĝojo kaj dankemo. Ŝi kredis, evidente, ke la skurĝopuno devis anstataŭi al ŝi la forsendon el la domo kaj ke nun ŝi jam povas resti. <span class="nomo" lang="la" title="Ne-Esperanta nomo. Lingvo: Latino">Petronius</span>on, kiu ĝin komprenis, mirigis tiu pasia obstino de la sklavino, sed li estis tro sperta konanto de la homa naturo, por ne diveni, ke sole amo povis esti la kaŭzo de tia obstino.</p>

 <p id="cf883">— Ĉu vi havas amaton en tiu ĉi domo? — li demandis.</p>

 <p id="cf884">Kaj ŝi levis al li siajn bluajn, larmajn okulojn kaj respondis tiel mallaŭte, ke oni apenaŭ povis ŝin ekaŭdi:</p>

 <p id="cf885">— Jes, sinjoro!...</p>

 <p id="cf886">Kun tiuj okuloj, kun haroj, ĵetitaj malantaŭen, kun timo kaj espero sur la vizaĝo ŝi estis tiel belega, rigardis lin tiel petege, ke <span class="nomo" lang="la" title="Ne-Esperanta nomo. Lingvo: Latino">Petronius</span>, kiu, kiel filozofo, mem proklamis la potencon de amo, kaj kiel estetikulo havis kulton al belo, eksentis por ŝi ian specon de kompato.</p>

 <p id="cf887">— Kiu el ili estas via amato? — li demandis, montrante la servistaron.</p>

 <p id="cf888">Sed al ĉi tio ne venis respondo, <span class="nomo" lang="la" title="Ne-Esperanta nomo. Lingvo: Latino">Eunice</span> nur klinis la vizaĝon ĝis liaj piedoj kaj restis senmova.</p>

 <p id="cf889"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis la sklavojn, inter kiuj estis belaj kaj plaĉindaj junuloj, sed en neniu vazaĝo li povis ion legi, kaj ĉiuj nur surhavis iajn strangajn ridetojn; li do rigardis ankoraŭ dum momento la kuŝantan ĉe liaj piedoj <span class="nomo" lang="la" title="Ne-Esperanta nomo. Lingvo: Latino">Eunicen</span> kaj foriris silente al la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>.</p>

 <p id="cf890">Post la manĝo li ordonis porti sin al la palaco, kaj poste al <span class="nomo" lang="la" title="Ne-Esperanta nomo. Lingvo: Latino">Chrysothemis</span>, ĉe kiu li restis ĝis malfrua nokto. Sed, reveninte, li ordonis voki al si <span class="nomo" lang="la" title="Ne-Esperanta nomo. Lingvo: Latino">Teiresias</span>on.</p>

 <p id="cf891">— Ĉu <span class="nomo" lang="la" title="Ne-Esperanta nomo. Lingvo: Latino">Eunice</span> ricevis la skurĝopunon?</p>

 <p id="cf892">— Jes, sinjoro. Vi ne permesis tamen difekti ŝian haŭton.</p>

 <p id="cf893">— Ĉu mi ordonis pri ŝi nenion pli?</p>

 <p id="cf894">— Ne, sinjoro — respondis maltrankvile la <em><span class="fremda" lang="la" title="Ne-Esperanta teksto. Lingvo: Latino">atriensis</span></em>.</p>

 <p id="cf895">— Bone. Kiu el la sklavoj estas ŝia amanto?</p>

 <p id="cf896">— Neniu, sinjoro.</p>

 <p id="cf897">— Kion, vi scias pri ŝi?</p>

 <p id="cf898">Teiresias komencis paroli per iom necerta voĉo:</p>

 <p id="cf899">— <span class="nomo" lang="la" title="Ne-Esperanta nomo. Lingvo: Latino">Eunice</span> neniam forlasas nokte la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>, kie ŝi dormas kun la maljuna Acrisione kaj Ifis; neniam ŝi restas en la banejo post via bano, sinjoro... Aliaj sklavinoj ridas ŝin kaj nomas ŝin Diano.</p>

 <p id="cf900">— Sufiĉe — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Mia parenco, <span class="nomo" lang="la" title="Ne-Esperanta nomo. Lingvo: Latino">Vinicius</span>, al kiu mi oferis hodiaŭ matene <span class="nomo" lang="la" title="Ne-Esperanta nomo. Lingvo: Latino">Eunicen</span>, ne akceptis ŝin, ŝi do restos hejme. Vi povas foriri.</p>

 <p id="cf901">— Ĉu vi permesas al mi, sinjoro, paroli plu pri <span class="nomo" lang="la" title="Ne-Esperanta nomo. Lingvo: Latino">Eunice</span>?</p>

 <p id="cf902">— Mi ordonis al vi diri ĉion, kion vi scias.</p>

 <p id="cf903">— La tuta <em><span class="fremda" lang="la" title="Ne-Esperanta teksto. Lingvo: Latino">familia</span></em>, sinjoro, parolas pri la forkuro de la fraŭlino, kiu estis loĝonta en la domo de la nobla <span class="nomo" lang="la" title="Ne-Esperanta nomo. Lingvo: Latino">Vinicius</span>. Post via foriro <span class="nomo" lang="la" title="Ne-Esperanta nomo. Lingvo: Latino">Eunice</span> venis al mi kaj diris, ke ŝi konas homon, kiu scios ŝin retrovi.</p>

 <p id="cf904">— Ha! — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Kiu li estas?</p>

 <p id="cf905">— Mi ne konas lin, sinjoro, mi pensis tamen, ke estas mia devo komuniki al vi ĉi tion.</p>

 <p id="cf906">— Bone. Tiu homo atendu ĉi tie morgaŭ matene alvenon de la tribuno, kiun vi petos morgaŭ en mia nomo, ke li matene vizitu min.</p>

 <p id="cf907">La <em><span class="fremda" lang="la" title="Ne-Esperanta teksto. Lingvo: Latino">atriensis</span></em> riverencis kaj eliris.</p>

 <p id="cf908">Kaj <span class="nomo" lang="la" title="Ne-Esperanta nomo. Lingvo: Latino">Petronius</span> komencis malgraŭvole pensi pri <span class="nomo" lang="la" title="Ne-Esperanta nomo. Lingvo: Latino">Eunice</span>. Komence ŝajnis al li klara afero, ke la juna sklavino deziras, ke <span class="nomo" lang="la" title="Ne-Esperanta nomo. Lingvo: Latino">Vinicius</span> reakiru Ligan, nur tial, por ne devi mem anstataŭi ŝin en lia domo. Sed poste venis en lian kapon, ke la homo, kiun <span class="nomo" lang="la" title="Ne-Esperanta nomo. Lingvo: Latino">Eunice</span> rekomendas, estas eble ŝia amanto, kaj tiu ĉi penso subite ekŝajnis al li malagrabla. Ekzistis, vere, simpla rimedo, por ekscii la veron, ĉar sufiĉus nur alvoki <span class="nomo" lang="la" title="Ne-Esperanta nomo. Lingvo: Latino">Eunicen</span>, sed estis jam malfrua horo kaj <span class="nomo" lang="la" title="Ne-Esperanta nomo. Lingvo: Latino">Petronius</span> sentis sin laca post la longa vizito ĉe <span class="nomo" lang="la" title="Ne-Esperanta nomo. Lingvo: Latino">Chrysothemis</span>; li sopiris dormon. Tamen, irante en la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>, li ial rememoris, ke en la okulanguloj de <span class="nomo" lang="la" title="Ne-Esperanta nomo. Lingvo: Latino">Chrysothemis</span> li rimarkis hodiaŭ sulketojn. Li ekpensis ankaŭ, ke ŝia beleco estas pli fama en la tuta Romo, ol vera, kaj ke <span class="nomo" lang="la" title="Ne-Esperanta nomo. Lingvo: Latino">Fonteius Capito</span>, kiu proponis al li tri knabetojn el Klazomenoj por <span class="nomo" lang="la" title="Ne-Esperanta nomo. Lingvo: Latino">Eunice</span>, volis tamen aĉeti ŝin tro malkare.</p>

 </div>

 <div class="chapitro" id="quovadis13"> <h3 id="cf909">ĈAPITRO <span class="num" title="">XIII</span> </h3> <p id="cf910">La sekvintan tagon <span class="nomo" lang="la" title="Ne-Esperanta nomo. Lingvo: Latino">Petronius</span> apenaŭ estis finanta vesti sin en la <em><span class="fremda" lang="la" title="Ne-Esperanta teksto. Lingvo: Latino">unctorium</span></em>, kiam venis <span class="nomo" lang="la" title="Ne-Esperanta nomo. Lingvo: Latino">Vinicius</span>, alvokita de Teiresias. Li jam sciis, ke neniaj novaĵoj estis senditaj de la pordegoj, kaj tiu ĉi scio, anstataŭ ĝojigi lin, kiel la pruvo, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas ankoraŭ en la urbo, des pli senkuraĝigis lin, ĉar li komencis supozi, ke eble <span class="nomo" lang="la" title="Ne-Esperanta nomo. Lingvo: Latino">Ursus</span> elkondukis ŝin el la urbo tuj post la forkapto, tio estas antaŭ ol la sklavoj de <span class="nomo" lang="la" title="Ne-Esperanta nomo. Lingvo: Latino">Petronius</span> komencis gardi ĉe la pordegoj. En aŭtuno, vere, kiam la tagoj iĝadis pli mallongaj, oni fermadis ilin sufiĉe frue, sed oni ankaŭ malfermadis ilin por forveturantoj, kies nombro estis kelkfoje konsiderinde granda. Oni povis ankaŭ penetri ekster la murojn per aliaj manieroj, pri kiuj ekzemple sklavoj, volantaj forkuri el la urbo, bone sciis. <span class="nomo" lang="la" title="Ne-Esperanta nomo. Lingvo: Latino">Vinicius</span> sendis, vere, siajn servistojn ankaŭ sur ĉiujn vojojn, kondukantajn en provincon, al vigiloj en malpli grandaj urboj, kun sciigoj pri forkurinta paro da sklavoj, kun preciza priskribo de <span class="nomo" lang="la" title="Ne-Esperanta nomo. Lingvo: Latino">Ursus</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> kaj kun anonco pri rekompenco per ilia kapto. Estis tamen dube, ĉu tiu postĉaso povos ilin atingi, kaj se ĝi eĉ atingus, ĉu la lokaj aŭtoritatuloj sentos sin rajtigitaj reteni ilin laŭ privata postulo de <span class="nomo" lang="la" title="Ne-Esperanta nomo. Lingvo: Latino">Vinicius</span>, ne atestita de pretoro. Kaj por ricevi tiun ateston mankis tempo. Siaflanke <span class="nomo" lang="la" title="Ne-Esperanta nomo. Lingvo: Latino">Vinicius</span> dum la tuta hieraŭa tago serĉis <span class="nomo" lang="la" title="Ne-Esperanta nomo. Lingvo: Latino">Ligia</span>n, alivestita kiel sklavo, en ĉiuj stratetoj de la urbo, li ne sukcesis tamen trovi eĉ plej etan postsignon aŭ indikon. Li vidis, vere, servistojn de <span class="nomo" lang="la" title="Ne-Esperanta nomo. Lingvo: Latino">Aulus</span>, sed tio ĉi nur plikonfirmis lian opinion, ke ne <span class="nomo" lang="la" title="Ne-Esperanta nomo. Lingvo: Latino">Aulus</span>oj ŝin forkaptis, kaj ke ili same ne scias, kie ŝi estas.</p>

 <p id="cf911">Kiam do Teiresias anoncis al li, ke estas homo, kiu entreprenas ŝin retrovi, li ekrapidis senspire en la domon de <span class="nomo" lang="la" title="Ne-Esperanta nomo. Lingvo: Latino">Petronius</span> kaj, apenaŭ lin salutinte, komencis demandi pri tiu homo.</p>

 <p id="cf912">— Ni baldaŭ lin vidos — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Li estas konato de <span class="nomo" lang="la" title="Ne-Esperanta nomo. Lingvo: Latino">Eunice</span>, kiu tuj venos, por aranĝi la faldojn de mia togo, kaj kiu informos nin pri li pli precize.</p>

 <p id="cf913">— <span class="nomo" lang="la" title="Ne-Esperanta nomo. Lingvo: Latino">Eunice</span>, tiu, kiun vi hieraŭ volis donaci al mi?</p>

 <p id="cf914">— Tiu, kiun vi malakceptis, pro kio cetere mi estas danka al vi, ĉar ŝi estas la plej bona <em><span class="fremda" lang="la" title="Ne-Esperanta teksto. Lingvo: Latino">vestiplica</span></em> en la tuta urbo.</p>

 <p id="cf915">Efektive la <em><span class="fremda" lang="la" title="Ne-Esperanta teksto. Lingvo: Latino">vestiplica</span></em> alvenis preskaŭ antaŭ ol li finis paroli, kaj preninte togon, kuŝantan sur eburinkrustita seĝo, dismetis ĝin, por ĝin ĵeti sur la ŝultrojn de <span class="nomo" lang="la" title="Ne-Esperanta nomo. Lingvo: Latino">Petronius</span>. Ŝia vizaĝo estis pala, trankvila, en ŝiaj okuloj brilis feliĉo.</p>

 <p id="cf916"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis ŝin, kaj ŝi ekŝajnis al li tre bela. Post momento, kiam, volvinte la togon ĉirkaŭ li, ŝi komencis ĝin faldi, klinante sin, por longigi la faldojn, li rimarkis, ke ŝiaj brakoj havas mirindan koloron de pala rozo, kaj la brusto kaj ŝultroj — diafanajn nuancojn de perlamoto aŭ alabastro.</p>

 <p id="cf917">— <span class="nomo" lang="la" title="Ne-Esperanta nomo. Lingvo: Latino">Eunice</span> — li diris — ĉu venis tiu homo, pri kiu vi parolis hieraŭ al Teiresias?</p>

 <p id="cf918">— Li venus, sinjoro.</p>

 <p id="cf919">— Kiel li nomas sin?</p>

 <p id="cf920">— <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides, sinjoro.</p>

 <p id="cf921">— Kio li estas?</p>

 <p id="cf922">— Kuracisto, saĝulo kaj aŭguristo, kiu scias antaŭlegi homajn sortojn kaj antaŭdiri estontecan.</p>

 <p id="cf923">— Ĉu li antaŭdiris la estontecon al vi?</p>

 <p id="cf924">— Jes, sinjoro.</p>

 <p id="cf925">— Kion li do aŭguris al vi?</p>

 <p id="cf926">— Ke trafos min doloro kaj feliĉo.</p>

 <p id="cf927">— La doloro trafis vin hieraŭ el la mano de Teiresias, devas do veni ankaŭ feliĉo.</p>

 <p id="cf928">— Ĝi jam venis, sinjoro.</p>

 <p id="cf929">— Kia?</p>

 <p id="cf930">Kaj ŝi ekflustris mallaŭte:</p>

 <p id="cf931">— Mi restis.</p>

 <p id="cf932"><span class="nomo" lang="la" title="Ne-Esperanta nomo. Lingvo: Latino">Petronius</span> metis la manon sur ŝian oran kapon.</p>

 <p id="cf933">— Vi bone aranĝis hodiaŭ la faldojn, kaj mi estas kontenta de vi, <span class="nomo" lang="la" title="Ne-Esperanta nomo. Lingvo: Latino">Eunice</span>.</p>

 <p id="cf934">Kaj ĉe tiu ĉi ektuŝo ŝiaj okuloj en unu momenta vualiĝis per nebulo de feliĉo kaj la brusto komencis movi sin rapide.</p>

 <p id="cf935">Sed <span class="nomo" lang="la" title="Ne-Esperanta nomo. Lingvo: Latino">Petronius</span> kaj <span class="nomo" lang="la" title="Ne-Esperanta nomo. Lingvo: Latino">Vinicius</span> transiris en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>; tie atendis <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides, kiu, ekvidinte ilin, profunde riverencis. Sur la buŝo de <span class="nomo" lang="la" title="Ne-Esperanta nomo. Lingvo: Latino">Petronius</span>, je la penso pri la farita hieraŭ supozo, ke tiu ĉi homo estas eble amanto de <span class="nomo" lang="la" title="Ne-Esperanta nomo. Lingvo: Latino">Eunice</span>, aperis rideto. La homo, kiu staris antaŭ li, povis esti nenies amanto. En tiu stranga figuro estis io kune abomena kaj ridinda. Li ne estis maljuna: en lia malorda barbo kaj en la krispa hararo apenaŭ tie kaj ie trabrilis griza fadeno. Li havis ventron kaviĝintan, kurbigitan dorson, tiel, ke unuavide li ŝajnis esti ĝiba, kaj super tiu ĝibo trovis sin granda kapo kun vizaĝo simia kaj samtempe vulpa, kun penetrema rigardo. Lia flaveta haŭto estis makulita de pustuloj, kaj la nazo, plene kovrita do ili, povis atesti tro grandan inklinon al drinko. Lia malzorgita vesto, konsistanta el malhela tuniko, teksita el kapra ŝafo, kaj sama truhava mantelo, estis pruvo de vera aŭ ŝajnigata mizero. <span class="nomo" lang="la" title="Ne-Esperanta nomo. Lingvo: Latino">Petronius</span> je lia vido rememoris la homeran Tersiton, respondante do per manklino al lia riverenco, li diris:</p>

 <p id="cf936">— Saluton, dia Tersito. Kiel fartas viaj tuberoj, kiujn apud Trojo batis al vi Uliso, kaj kiel li mem pasigas la tempon sur Elizeaj Kampoj?</p>

 <p id="cf937">— Nobla sinjoro — respondis <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides — la plej saĝa el la mortintoj, Uliso, sendas pere de mi al la plej saĝa el la vivantoj, <span class="nomo" lang="la" title="Ne-Esperanta nomo. Lingvo: Latino">Petronius</span>, saluton kaj peton, ke li kovru per nova mantelo miajn tuberojn.</p>

 <p id="cf938">— Je Hekato Triforma! — ekkriis <span class="nomo" lang="la" title="Ne-Esperanta nomo. Lingvo: Latino">Petronius</span> — la respondo meritas mantelon...</p>

 <p id="cf939">Sed pluan interparolon interrompis la senpacienca <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu demandis rekte:</p>

 <p id="cf940">— Ĉu vi scias precize, kion vi entreprenas?</p>

 <p id="cf941">— Kiam du <em><span class="fremda" lang="la" title="Ne-Esperanta teksto. Lingvo: Latino">familiae</span></em> en du brilaj domoj, parolas pri nenio alia, kaj post ili la novaĵon ripetas duono da Romo, ne estas malfacile scii — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Hieraŭ nokte oni forkaptis fraŭlinon, edukitan en la domo de <span class="nomo" lang="la" title="Ne-Esperanta nomo. Lingvo: Latino">Aulus Plautius</span>, nomatan <span class="nomo" lang="la" title="Ne-Esperanta nomo. Lingvo: Latino">Ligia</span>, aŭ pli ĝuste <span class="nomo" lang="la" title="Ne-Esperanta nomo. Lingvo: Latino">Callina</span>, kiun viaj sklavoj, ho sinjoro, estis transkondukantaj el la palaco de la cezaro en vian <em><span class="fremda" lang="la" title="Ne-Esperanta teksto. Lingvo: Latino">insula</span></em>, kaj mi entreprenas retrovi ŝin en la urbo, aŭ, se ŝi, kio estas malmulte verŝajna, forlasis la urbon, montri al vi, nobla sinjoro, kien ŝi forkuris kaj kie ŝi kaŝis sin.</p>

 <p id="cf942">— Bone — diris <span class="nomo" lang="la" title="Ne-Esperanta nomo. Lingvo: Latino">Vinicius</span>, al kiu plaĉis la precizeco de la respondo — kiajn rimedojn vi havas por tio?</p>

 <p id="cf943"><span class="nomo" lang="la" title="Ne-Esperanta nomo. Lingvo: Latino">Chilo</span> ridetis ruze:</p>

 <p id="cf944">— La rimedojn havas vi, sinjoro; mi havas nur saĝon.</p>

 <p id="cf945"><span class="nomo" lang="la" title="Ne-Esperanta nomo. Lingvo: Latino">Petronius</span> ankaŭ ridetis, ĉar li estis tute kontenta de sia gasto.</p>

 <p id="cf946">— Tiu ĉi homo povas retrovi la knabinon — li ekpensis.</p>

 <p id="cf947">Dume <span class="nomo" lang="la" title="Ne-Esperanta nomo. Lingvo: Latino">Vinicius</span> sulkigis siajn kunkreskantajn brovojn kaj diris:</p>

 <p id="cf948">— Mizerulo, se vi min trompas por profito, mi igos vin morti sub bastonoj.</p>

 <p id="cf949">— Mi estas filozofo, sinjoro, kaj filozofo ne povas esti avida je profito, speciale je tia, kian vi grandanime promesas.</p>

 <p id="cf950">— Ha, vi estas filozofo? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>. — <span class="nomo" lang="la" title="Ne-Esperanta nomo. Lingvo: Latino">Eunice</span> diris al mi, ke vi estas kuracisto kaj aŭguristo. De kie vi konas <span class="nomo" lang="la" title="Ne-Esperanta nomo. Lingvo: Latino">Eunicen</span>?</p>

 <p id="cf951">— Ŝi venis al mi peti konsilon, ĉar mia gloro atingis ŝiajn orelojn.</p>

 <p id="cf952">— Kian konsilon ŝi volis?</p>

 <p id="cf953">— Kontraŭ amo, sinjoro. Ŝi volis esti kuracita de senreciproka amo.</p>

 <p id="cf954">— Kaj vi kuracis ŝin?</p>

 <p id="cf955">— Mi faris pli, sinjoro, ĉar mi donis al ŝi amuleton, kiu sekurigas reciprokecon. En Pafoso, sur Cipro, estas templo, sinjoro, kie oni konservas zoneton de Venuso. Mi donis al ŝi du fadenojn el tiu zoneto, fermitajn en migdala ŝelo.</p>

 <p id="cf956">— Kaj vi igis ŝin multe pagi?</p>

 <p id="cf957">— Per reciprokeco oni neniam povas sufiĉe pagi, kaj mi, ne havante du fingrojn, ŝparas monon, por aĉeti sklavon-skribiston, kiu kunskribados miajn pensojn kaj konservos mian scion por la mondo.</p>

 <p id="cf958">— Al kiu skolo vi apartenas, dia saĝulo?</p>

 <p id="cf959">— Mi estas ciniko, sinjoro, ĉar mi havas truitan mantelon; mi estas stoiko, ĉar mi elportas pacience mizeron, kaj mi estas peripatetiko, ĉar, ne posedante portilon, mi piediras de vinejo al vinejo kaj envoje instruas tiujn, kiuj promesas pagi por la kruĉo.</p>

 <p id="cf960">— Kaj ĉe la kruĉo vi iĝas retoro?</p>

 <p id="cf961">— Heraklito diris: “ĉio fluas”, kaj ĉu vi povas nei sinjoro, ke vino estas fluidaĵo?</p>

 <p id="cf962">— Li ankaŭ instruis, ke fajro estas dio, kaj tiu dio flamas sur via nazo.</p>

 <p id="cf963">— La dia Diogeno el Apolonio instruis, ke la esenco de aĵoj estas la aero, kaj ju pli varma estas la aero, des pli perfektajn estaĵojn ĝi kreas, kaj el la plej varma naskiĝas la animoj de saĝuloj. Ĉar aŭtune venas malvarmo, <em><span class="fremda" lang="la" title="Ne-Esperanta teksto. Lingvo: Latino">ergo</span></em> vera saĝulo devas varmigi sian animon per vino... Vi ja ne povas ankaŭ nei, sinjoro, ke kruĉo eĉ da akva vino el apud Kapuo aŭ Telezio disportas varmon al ĉiuj ostoj de la pereema homa korpo.</p>

 <p id="cf964">— <span class="nomo" lang="la" title="Ne-Esperanta nomo. Lingvo: Latino">Chilo Chilonides</span>, kie estas via patrujo?</p>

 <p id="cf965">— Apud Ponto Euksino. Mi devenas el Mezembrio.</p>

 <p id="cf966">— <span class="nomo" lang="la" title="Ne-Esperanta nomo. Lingvo: Latino">Chilo Chilonides</span>, vi estas granda!</p>

 <p id="cf967">— Kaj nerekonita! — aldonis melankolie la saĝulo.</p>

 <p id="cf968"><span class="nomo" lang="la" title="Ne-Esperanta nomo. Lingvo: Latino">Vinicius</span> tamen denove senpacienciĝis. Kiam la espero ekbrilis al li, li volus, ke <span class="nomo" lang="la" title="Ne-Esperanta nomo. Lingvo: Latino">Chilo</span> tuj ekiru serĉi, kaj la tuta interparolo ŝajnis al li vana perdo de la tempo, pro kiu li estis kolera kontraŭ <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf969">— Kiam vi komencos la serĉadon? — li diris, turnante sin al la greko.</p>

 <p id="cf970">— Mi jam ĝin komencis — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Eĉ kiam mi estas ĉi tie, kiam mi respondas al viaj afablaj demandoj, mi ankaŭ serĉas. Havu nur fidon, nobla tribuno, kaj sciu, ke se vi perdus ligilon de ŝuo, mi scius retrovi la ligilon, aŭ tiun, kiu sur strato ĝin levis.</p>

 <p id="cf971">— Ĉu oni uzis vin jam al similaj servoj? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf972">La greko suprenlevis la okulojn.</p>

 <p id="cf973">— Tro malalte oni taksas hodiaŭ virton kaj scion — tial eĉ filozofo estas devigata serĉi aliajn vivrimedojn.</p>

 <p id="cf974">— Kiaj estas la viaj?</p>

 <p id="cf975">— Ĉion scii kaj servi per informoj al tiuj, kiuj ilin deziras.</p>

 <p id="cf976">— Kaj kiuj ilin pagas?</p>

 <p id="cf977">— Ha, sinjoro, mi bezonas aĉeti skribiston. Alie mia saĝeco mortos kun mi.</p>

 <p id="cf978">— Se vi ne ŝparis ĝis nun eĉ por sentrua mantelo, viaj meritoj ne estas verŝajne eminentaj.</p>

 <p id="cf979">— Modesteco malpermesas al mi ilin glori. Sed pensu, sinjoro, ke hodiaŭ ne ekzistas plu tiaj bonfarantoj, kiaj grandnombre ekzistis antaŭe, kaj al kiuj surŝuti per oro merititon estis tiel agrable, kiel gluti ostron el Puteolo. Ne miaj meritoj estas malgrandaj, sed la homa dankemo estas malgranda. Iafoje, se forkuras altvalora sklavo, kiu lin retrovas, se ne la sola filo de mia patro? Se sur la muroj aperas surskriboj kontraŭ la dia <span class="nomo" lang="la" title="Ne-Esperanta nomo. Lingvo: Latino">Poppaea</span>, kiu malkovras la aŭtorojn? Kiu elserĉas ĉe librovendistoj versaĵon kontraŭ la cezaro? Kiu konigas, kion oni parolis en la domoj de senatanoj kaj kavaliroj? Kiu portas leterojn, kiujn oni ne volas konfidi al sklavoj kiu aŭskultas novaĵojn ĉe la pordoj de barbiroj, antaŭ kiu ne havas sekretojn vinvendistoj kaj bakistoj, al kiu fidas sklavoj, kiu scias travidi ĉiun domon de l’ <em><span class="fremda" lang="la" title="Ne-Esperanta teksto. Lingvo: Latino">atrium</span></em> ĝis la ĝardeno? Kiu konas ĉiujn stratojn, vojetojn, kaŝejojn, kiu scias, kion oni parolas en vaporbanejoj, en cirkoj, sur foirplacoj en lernejoj de skermistoj, en budoj de sklavvendistoj kaj eĉ en sabelejoj?...</p>

 <p id="cf980">— Je dioj! sufiĉe, nobla saĝulo! — ekkriis <span class="nomo" lang="la" title="Ne-Esperanta nomo. Lingvo: Latino">Petronius</span> — aŭ ni dronos en viaj meritoj, virto, saĝeco kaj elokventeco. Sufiĉe! ni volis scii, kiu vi estas, kaj ni scias.</p>

 <p id="cf981">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> estis kontenta, ĉar li ekpensis, ke tiu ĉi homo, simile al ĉashundo, foje kurigita post ĉasaĵo, ne haltos, antaŭ ol li trovos ĝian kaŝejon.</p>

 <p id="cf982">— Bone — li diris — ĉu vi bezonas indikojn?</p>

 <p id="cf983">— Mi bezonas armilon.</p>

 <p id="cf984">— Kian? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span> kun miro.</p>

 <p id="cf985">La greko etendis unu manon kaj per la alia faris la geston de monkalkulo.</p>

 <p id="cf986">— Tia tempo nun estas, sinjoro — li diris kun sopiro.</p>

 <p id="cf987">— Vi estos do azeno — diris <span class="nomo" lang="la" title="Ne-Esperanta nomo. Lingvo: Latino">Petronius</span> — kiu konkeras fortikaĵon per sakoj da oro.</p>

 <p id="cf988">— Mi estas nun malriĉa filozofe, sinjoro — respondis humile <span class="nomo" lang="la" title="Ne-Esperanta nomo. Lingvo: Latino">Chilo</span> — la oron havas vi.</p>

 <p id="cf989"><span class="nomo" lang="la" title="Ne-Esperanta nomo. Lingvo: Latino">Vinicius</span> ĵetis al li saketon, kiun la greko kaptis en la aero, kvankam efektive li ne havis du fingrojn ĉe la dekstra mano.</p>

 <p id="cf990">Poste li levis la kapon kaj diris:</p>

 <p id="cf991">— Sinjoro, mi jam scias pli multe, ol vi esperas. Mi ne venis ĉi tien kun malplenaj manoj. Mi scias, ke la fraŭlinon ne forkaptis <span class="nomo" lang="la" title="Ne-Esperanta nomo. Lingvo: Latino">Aulus</span>oj, ĉar mi parolis jam kun iliaj servistoj. Mi scias, ke ŝi ne estas sur Palatino, kie ĉiuj estas okupitaj per la malsano de la malgranda aŭgustino, kaj eble mi eĉ divenas kial vi preferas serĉi la fraŭlinon kun mia helpo, ol kun la helpo de la vigiloj kaj cezaraj soldatoj. Mi scias, ke la forkuron faciligis al ŝi servisto, devenanta el la sama lando, kiel ŝi. Li ne povis trovi helpon ĉe sklavoj, ĉar sklavoj, kiuj staras unuj kun aliaj, ne helpus al li kontraŭ la viaj. Povis nur helpi al li samkonfesantoj...</p>

 <p id="cf992">— Aŭskultu, <span class="nomo" lang="la" title="Ne-Esperanta nomo. Lingvo: Latino">Vinicius</span> — interrompis <span class="nomo" lang="la" title="Ne-Esperanta nomo. Lingvo: Latino">Petronius</span> — ĉu mi ne diris al vi la samon, vorton post vorto?</p>

 <p id="cf993">— Ĝi estas honoro por mi — diris <span class="nomo" lang="la" title="Ne-Esperanta nomo. Lingvo: Latino">Chilo</span>. — La fraŭlino, sinjoro — li parolis, turnante sin denove al <span class="nomo" lang="la" title="Ne-Esperanta nomo. Lingvo: Latino">Vinicius</span> — sendube konfesas saman dion kun la plej nobla el la romaninoj, tiu vera <em><span class="fremda" lang="la" title="Ne-Esperanta teksto. Lingvo: Latino">matrona stolata</span></em>, <span class="nomo" lang="la" title="Ne-Esperanta nomo. Lingvo: Latino">Pomponia</span>. Mi aŭdis ankaŭ, ke <span class="nomo" lang="la" title="Ne-Esperanta nomo. Lingvo: Latino">Pomponia</span> estis hejme juĝita pro konfesado de iuj fremdaj dioj, sed mi ne povis ekscii de ŝiaj servistoj, kiu dio tio estas kaj kiel nomas sin liaj konfesantoj. Se mi povus tion scii, mi irus al ili, iĝus la plej pia inter ili kaj akirus ilian fidon. Sed vi, sinjoro, kiu, kiel mi ankaŭ scias, pasigis dekkelkajn tagojn en la domo de la nobla <span class="nomo" lang="la" title="Ne-Esperanta nomo. Lingvo: Latino">Aulus</span>, eble povas doni al mi pri tio ian informon?</p>

 <p id="cf994">— Mi ne povas — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf995">— Vi demandis min longe pri diversaj aferoj, noblaj sinjoroj, kaj mi respondis la demandojn; permesu, ke mi nun faru ilin al vi. Ĉu vi ne vidis, nobla tribuno, iajn statuetojn, iajn oferojn, iajn signojn, iajn amuletojn sur <span class="nomo" lang="la" title="Ne-Esperanta nomo. Lingvo: Latino">Pomponia</span> aŭ sur via dia <span class="nomo" lang="la" title="Ne-Esperanta nomo. Lingvo: Latino">Ligia</span>? Ĉu vi ne vidis, ke ili eble desegnis inter si iajn signojn, kompreneblajn sole por ili?</p>

 <p id="cf996">— Signojn?... Atentu... Jes! Mi vidis foje, kiel <span class="nomo" lang="la" title="Ne-Esperanta nomo. Lingvo: Latino">Ligia</span> desegnis fiŝon sur sablo.</p>

 <p id="cf997">— Fiŝon? Haa! Hoo! Ĉu ŝi faris tion unu fojon, aŭ kelkfoje?</p>

 <p id="cf998">— Unu fojon.</p>

 <p id="cf999">— Kaj vi estas certa, sinjoro, ke ŝi desegnis... fiŝon? Hoo!</p>

 <p id="cf1000">— Jes! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> interesite. — Ĉu vi divenas, kion ĝi signifas.</p>

 <p id="cf1001">— Ĉu mi divenas! — ekkriis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1002">Kaj riverencinte signe de adiaŭo, li aldonis:</p>

 <p id="cf1003">— Ŝutu Fortuno egale sur vin ambaŭ ĉiajn donacojn, noblaj sinjoroj.</p>

 <p id="cf1004">— Oni donu al vi mantelon! — diris <span class="nomo" lang="la" title="Ne-Esperanta nomo. Lingvo: Latino">Petronius</span> al la foriranto.</p>

 <p id="cf1005">— Uliso esprimis al vi dankojn pro Tersito — respondis la greko.</p>

 <p id="cf1006">Kaj, riverencinte refoje, li eliris.</p>

 <p id="cf1007">— Kion vi diras pri tiu nobla saĝulo? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>on <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf1008">— Mi diras, ke li trovos <span class="nomo" lang="la" title="Ne-Esperanta nomo. Lingvo: Latino">Ligia</span>n! — ekkriis <span class="nomo" lang="la" title="Ne-Esperanta nomo. Lingvo: Latino">Vinicius</span> kun ĝojo — sed mi ankaŭ diras, ke se ekzistus regno de friponoj, li povus esti tie reĝo.</p>

 <p id="cf1009">— Sendube. Mi devas konatiĝi pli proksime kun tiu stoiko, sed dume mi ordonos incensi post li la <em><span class="fremda" lang="la" title="Ne-Esperanta teksto. Lingvo: Latino">atrium</span></em>.</p>

 <p id="cf1010">Kaj <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides, volvinte ĉirkaŭ si la novan mantelon, ĵetludis sub ĝiaj faldoj per la monujo, ricevita de <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj ĝuis tiel ĝian pezon, kiel la sonon. Irante malrapide kaj rigardante malantaŭen, ĉu el la domo de <span class="nomo" lang="la" title="Ne-Esperanta nomo. Lingvo: Latino">Petronius</span> oni lin ne observas, li preterpasis la portikon de Livia kaj, atinginte la angulon de <span class="nomo" lang="la" title="Ne-Esperanta nomo. Lingvo: Latino">Clivius Virbius</span>, direktis sin al <span class="nomo" lang="la" title="Ne-Esperanta nomo. Lingvo: Latino">Suburra</span>.</p>

 <p id="cf1011">— Mi devas iri al <span class="nomo" lang="la" title="Ne-Esperanta nomo. Lingvo: Latino">Sporus</span> — li parolis al si mem — kaj verŝi iom da vino al Fortuno. Fine mi trovis tion, kion mi delonge serĉis. Li estas juna, flamiĝema, malavara kiel la minejoj de Cipro, kaj por tiu liga kanabenino preta estus fordoni duonon de sia havaĵo. Jes, ĝuste tian homon mi serĉis delonge. Sed mi estu singarda kun li, ĉar tiu lia sulkigo de la brovoj antaŭdiris nenion bonan. Ha, idoj de lupoj regas hodiaŭ la mondon! ... Malpli mi timus tiun <span class="nomo" lang="la" title="Ne-Esperanta nomo. Lingvo: Latino">Petronius</span>on. Ho dioj! kial parigado estas pli pagata hodiaŭ, ol virto? Ha, ŝi desegnis al vi fiŝon sur sablo? Se mi scias, kion ĝi signifas, mi sufokiĝu per peco da kaprina fromaĝo! Sed mi scios! Ĉar tamen la fiŝoj vivas en akvo, kaj serĉado en la akvo estas pli malfacila, ol sur la tero, <em><span class="fremda" lang="la" title="Ne-Esperanta teksto. Lingvo: Latino">ergo</span></em>: li pagos al mi por tiu fiŝo aparte. Ankoraŭ unu tia monujo — kaj mi povos forĵeti la almozulan sakon kaj aĉeti sklavon... Sed kion vi dirus, <span class="nomo" lang="la" title="Ne-Esperanta nomo. Lingvo: Latino">Chilo</span>, se mi konsilus al vi aĉeti ne sklavon, sed sklavinon?... Mi konas vin! Mi scias, ke vi konsentos! ... Se ŝi estus bela, kiel ekzemple <span class="nomo" lang="la" title="Ne-Esperanta nomo. Lingvo: Latino">Eunice</span>, vi mem rejuniĝus ĉe ŝi, kaj samtempe vi havus de ŝi honestan kaj certan profiton. Mi vendis al tiu kompatinda <span class="nomo" lang="la" title="Ne-Esperanta nomo. Lingvo: Latino">Eunice</span> du fadenojn el mia propra malnova mantelo... Ŝi estas malsaĝa, sed se <span class="nomo" lang="la" title="Ne-Esperanta nomo. Lingvo: Latino">Petronius</span> ŝin donacus al mi, mi ŝin prenus... Jes, jes, <span class="nomo" lang="la" title="Ne-Esperanta nomo. Lingvo: Latino">Chilo</span>, ido de <span class="nomo" lang="la" title="Ne-Esperanta nomo. Lingvo: Latino">Chilo</span>... Vi perdis la patron kaj la patrinon!... Vi estas orfo, do konsolu vin almenaŭ, aĉetante sklavinon. Ŝi devas, vere, ie loĝi do <span class="nomo" lang="la" title="Ne-Esperanta nomo. Lingvo: Latino">Vinicius</span> luos por ŝi loĝejon, kie ankaŭ vi trovos rifuĝon; ŝi devas sin vesti, do <span class="nomo" lang="la" title="Ne-Esperanta nomo. Lingvo: Latino">Vinicius</span> pagos por ŝia vesto, kaj ŝi devas manĝi, do li ŝin nutros. Ho, kiel malfacila estas la vivo! Kie estas la tempo, kiam por obolo oni povis ricevi tiom da fabo kun lardo, kiom oni povis teni en ambaŭ manoj, aŭ pecon da kaprina kolbaso, saturita per sango, longan, kiel brako de dekdujara knabo! Sed jen tiu ŝtelisto, <span class="nomo" lang="la" title="Ne-Esperanta nomo. Lingvo: Latino">Sporus</span>! En vinejo estos plej facile ion ekscii.</p>

 <p id="cf1012">Tiel parolante, li eniris la vinejon, kie li mendis por si kruĉon da malhela vino; vidante senfidan rigardon de la mastro, li elskrapis oran moneron el la monujo kaj metinte ĝin sur la tablon, diris:</p>

 <p id="cf1013">— <span class="nomo" lang="la" title="Ne-Esperanta nomo. Lingvo: Latino">Sporus</span>, mi laboris hodiaŭ kun <span class="nomo" lang="la" title="Ne-Esperanta nomo. Lingvo: Latino">Seneca</span> de la frumateno ĝis la tagmezo, kaj jen kion mia amiko donacis al mi ĉe la adiaŭo.</p>

 <p id="cf1014">La rondaj okuloj de <span class="nomo" lang="la" title="Ne-Esperanta nomo. Lingvo: Latino">Sporus</span> iĝis je tiu ĉe vido ankoraŭ pli rondaj, kaj la vino tuj troviĝis antaŭ <span class="nomo" lang="la" title="Ne-Esperanta nomo. Lingvo: Latino">Chilo</span>, kiu, trempinte en ĝi la fingron, desegnis sur la tablo fiŝon kaj diris:</p>

 <p id="cf1015">— Ĉu vi scias, kion ĝi signifas?</p>

 <p id="cf1016">— Fiŝo? Nu, fiŝo estas fiŝo.</p>

 <p id="cf1017">— Malsaĝa vi estas, kvankam vi alverŝas tiom da akvo al vino, ke povus tie troviĝi eĉ fiŝo. Ĝi estas simbolo, kiu en la lingvo de la filozofoj signifas: rideto de Fortuno. Se vi ĝin divenus, eble al vi ankaŭ ridetus Fortuno. Respektu filozofion, mi diras al vi, aŭ mi translokiĝos en alian vinejon, kion mia persona amiko, <span class="nomo" lang="la" title="Ne-Esperanta nomo. Lingvo: Latino">Petronius</span>, delonge al mi konsilas.</p>

 </div>

 <div class="chapitro" id="quovadis14"> <h3 id="cf1018">ĈAPITRO <span class="num" title="">XIV</span> </h3> <p id="cf1019">Dum kelkaj sekvintaj tagoj <span class="nomo" lang="la" title="Ne-Esperanta nomo. Lingvo: Latino">Chilo</span> nenie montris sin. <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu, de kiam li eksciis de <span class="nomo" lang="la" title="Ne-Esperanta nomo. Lingvo: Latino">Acte</span>, ke <span class="nomo" lang="la" title="Ne-Esperanta nomo. Lingvo: Latino">Ligia</span> lin amis, centfoje pli deziris ŝin retovi, komencis mem serĉi ŝin, ne volante, kaj ankaŭ ne povante peti helpon de la cezaro, konsumata de maltrankvilo pro la malsano de la malgranda aŭgustino.</p>

 <p id="cf1020">Senefikaj restis fine oferoj, farataj en temploj, preĝoj kaj votoj, same kiel kuracista arto kaj ĉiaj sorĉaj rimedoj, kiujn oni aplikis en la ekstrema malespero. Post semajno la infano mortis. Funebro kovris la kortegon kaj Romon. La cezaro, kiu post la naskiĝo de la infano frenezis de feliĉo, frenezis nun de malespero; ferminte sin en siaj ĉambroj, dum du tagoj li akceptis nenian nutraĵon, kaj kvankam en la palaco svarmis amasoj da senatanoj kaj aŭgustanoj, kiuj rapidis tien kun signoj de bedaŭro kaj kunsento, li volis neniun vidi. La senato kunvenis en eksterordinara kunsido, dum kiu la mortinta infano estis proklamita diino; oni decidis konstrui al ŝi templon kaj difinis por ĝi apartan pastron. Oni faris ankaŭ en aliaj temploj novajn oferdonojn honore al la mortintino, oni fandis ŝiajn statuojn el multekostaj metaloj, kaj la enterigo estis unu senmezura soleno, dum kiu la popolo admiris la malmoderajn signojn de funebro, kiujn elmontradis la cezaro, ploris kun li, etendadis la manojn por donacoj, kaj, super ĉio, amuzis sin per la eksterordinara spektaklo.</p>

 <p id="cf1021"><span class="nomo" lang="la" title="Ne-Esperanta nomo. Lingvo: Latino">Petronius</span>on maltrankviligis tiu ĉi morto. Oni sciis jam en la tuta Romo, ke <span class="nomo" lang="la" title="Ne-Esperanta nomo. Lingvo: Latino">Poppaea</span> atribuas ĝin al sorĉoj. Post ŝi ripetis ĉi tion ankaŭ la kuracistoj, kiuj tiumaniere povis pravigi la senefikecon de siaj penoj, kaj la pastroj, kies oferdonoj montriĝis senhelpaj, kaj la sorĉfaristoj, tremantaj pri sia vivo, kaj la popolo. <span class="nomo" lang="la" title="Ne-Esperanta nomo. Lingvo: Latino">Petronius</span> estis nun kontenta, ke <span class="nomo" lang="la" title="Ne-Esperanta nomo. Lingvo: Latino">Ligia</span> forkuris; ĉar tamen li ne deziris malbone al <span class="nomo" lang="la" title="Ne-Esperanta nomo. Lingvo: Latino">Aulus</span>oj, kaj deziris bone al si mem kaj al <span class="nomo" lang="la" title="Ne-Esperanta nomo. Lingvo: Latino">Vinicius</span>, tial, kiam oni forigis la cipreson, fiksitan signe de funebro antaŭ Palatino, li iris al akcepto, aranĝita por la senatanoj kaj aŭgustanoj, volante konvinkiĝi, kiagrade <span class="nomo" lang="la" title="Ne-Esperanta nomo. Lingvo: Latino">Nero</span> inklinias kredi la famojn pri sorĉoj, kaj kontraŭagi sekvojn, kiuj povus el tio rezulti.</p>

 <p id="cf1022">Li supozis ankaŭ, konante Neron, ke tiu ĉi, se li eĉ ne ekkredis je sorĉoj, ŝajnigos, ke li kredas, tiel por trompi la propran doloron, kiel por venĝi kontraŭ iu ajn, kaj fine, por kontraŭagi supozojn, ke la dioj komencas lin puni por liaj krimoj. <span class="nomo" lang="la" title="Ne-Esperanta nomo. Lingvo: Latino">Petronius</span> ne kredis, ke <span class="nomo" lang="la" title="Ne-Esperanta nomo. Lingvo: Latino">Nero</span> povis ami eĉ la propran infanon vere kaj profunde, kvankam li amis ĝin flame, li estis tamen certa, ke la cezaro troafektos la doloron. Li ne eraris, vere. <span class="nomo" lang="la" title="Ne-Esperanta nomo. Lingvo: Latino">Nero</span> aŭskultis konsolojn de senatanoj kaj kavaliroj kun ŝtona vizaĝo, kun okuloj, fiksitaj sur unu punkto, kaj oni vidis, ke se li eĉ efektive suferas, li tamen pensas samtempe pri tio, kian impreson lia doloro faras je la ĉeestantoj, li pozas samtempe je Niobo kaj faras spektaklon de patra funebro, kiel ĝin farus komedianto sur scenejo. Li eĉ ne sciis ĉe tio persisti en la silenta kaj kvazaŭ ŝtonrigida doloro, ĉar iafoje li faris gestojn, kvazaŭ li ŝutus sur la kapon polvon de la tero, iafoje ĝemis obtuze, kaj ekvidinte <span class="nomo" lang="la" title="Ne-Esperanta nomo. Lingvo: Latino">Petronius</span>on, levis sin subite kaj per tragika voĉo komencis voki tiel, ke ĉiuj povus lin aŭdi:</p>

 <p id="cf1023">— <em><span class="fremda" lang="la" title="Ne-Esperanta teksto. Lingvo: Latino">Eheu!</span></em> Ankaŭ vi kulpas pri ŝia morto! Laŭ via konsilo eniris inter tiujn ĉi murojn la malbona spirito, kiu per unu rigardo elsuĉis la vivon el ŝia brusto... Ve al mi! kaj prefere miaj okuloj ne estus vidintaj la lumon de Helioso... Ve al mi!<em><span class="fremda" lang="la" title="Ne-Esperanta teksto. Lingvo: Latino"> eheu! eheu!</span></em></p>

 <p id="cf1024">Kaj laŭtigante ĉiam pli la voĉon, li ŝanĝis ĝin en malesperan krion, sed <span class="nomo" lang="la" title="Ne-Esperanta nomo. Lingvo: Latino">Petronius</span> en tiu sama momento decidis riski ĉion per unu ĵeto de kubo, sekve, etendinte la manon, li deŝiris rapide silkan tukon, kiun <span class="nomo" lang="la" title="Ne-Esperanta nomo. Lingvo: Latino">Nero</span> ĉiam portis ĉirkaŭ la kolo, kaj metis ĝin sur lian buŝon.</p>

 <p id="cf1025">— Sinjoro! — li diris gravtone — bruligu Romon kaj la mondon pro doloro, sed konservu al ni vian voĉon!</p>

 <p id="cf1026">Ekmiregis la ĉeestantoj, ekmiregis momente <span class="nomo" lang="la" title="Ne-Esperanta nomo. Lingvo: Latino">Nero</span> mem, nur <span class="nomo" lang="la" title="Ne-Esperanta nomo. Lingvo: Latino">Petronius</span> sola restis neŝancelita. Li sciis treege bone, kion li faras. Li ja memoris, ke al <span class="nomo" lang="la" title="Ne-Esperanta nomo. Lingvo: Latino">Terpnos</span> kaj <span class="nomo" lang="la" title="Ne-Esperanta nomo. Lingvo: Latino">Diodorus</span> estis ordonite simple kovri la buŝon de la cezaro, se li, laŭtigante la voĉon, elmetus ĝin al ia ajn danĝero.</p>

 <p id="cf1027">— Cezaro — li parolis plu kun tiu sama graveco kaj malgajeco — ni suferis grandegan perdon, restu al ni almenaŭ tiu ĉi konsola trezoro!</p>

 <p id="cf1028">La vizaĝo de <span class="nomo" lang="la" title="Ne-Esperanta nomo. Lingvo: Latino">Nero</span> ektremis kaj post momento larmoj ekfluis el liaj okuloj, subite li apogis la manojn sur la ŝultrojn de <span class="nomo" lang="la" title="Ne-Esperanta nomo. Lingvo: Latino">Petronius</span> kaj, metinte la kapon sur lian bruston, komencis ripeti meze de plorĝemoj:</p>

 <p id="cf1029">— Vi sola el ĉiuj pri tio ekpensis, vi sola! <span class="nomo" lang="la" title="Ne-Esperanta nomo. Lingvo: Latino">Petronius</span>! vi sola!</p>

 <p id="cf1030"><span class="nomo" lang="la" title="Ne-Esperanta nomo. Lingvo: Latino">Tigellinus</span> flaviĝis pro ĵaluzo — kaj <span class="nomo" lang="la" title="Ne-Esperanta nomo. Lingvo: Latino">Petronius</span> parolis plu:</p>

 <p id="cf1031">— Veturu Antiumon! Tie ŝi venis en la mondon, tie venis sur vin ĝojo, tie venos konsolo. La mara aero refreŝigos vian dian gorĝon; via brusto ekspiros la salan malsekecon. Ni, viaj fideluloj, sekvos vin ĉien, kaj dum ni konsolos vian doloron per amikeco, vi nin konsolos per kanto. — Jes! — diris <span class="nomo" lang="la" title="Ne-Esperanta nomo. Lingvo: Latino">Nero</span> per plenda voĉo — mi verkos himnon je ŝia honoro kaj komponos al ĝi muzikon.</p>

 <p id="cf1032">— Kaj poste vi serĉos la varman sunon en Bajoj.</p>

 <p id="cf1033">— Kaj poste, forgeson en Grekujo.</p>

 <p id="cf1034">— En la patrujo de poezio kaj kanto!</p>

 <p id="cf1035">Tiel la ŝtona, malserena atmosfero pasis iom post iom, kiel pasas nuboj, kovrantaj la sunon, kaj komenciĝis interparolo, ankoraŭ kvazaŭ plena de malĝojo, sed plena ankaŭ de projektoj por la estonteco, koncernantaj la vojaĝon, artistajn prezentiĝojn, kaj eĉ akceptojn, kiujn postulis anoncita vizito de Tiridates, la reĝo de Armenujo. <span class="nomo" lang="la" title="Ne-Esperanta nomo. Lingvo: Latino">Tigellinus</span>, vere, provis ankoraŭ mencii pri la sorĉoj, sed <span class="nomo" lang="la" title="Ne-Esperanta nomo. Lingvo: Latino">Petronius</span> jam certa pri sia venko, simple akceptis la elvokon.</p>

 <p id="cf1036">— <span class="nomo" lang="la" title="Ne-Esperanta nomo. Lingvo: Latino">Tigellinus</span> — li diris — ĉu vi kredas, ke sorĉoj povas malutili al dioj?</p>

 <p id="cf1037">— La cezaro mem parolis pri ili — respondis la kortegulo.</p>

 <p id="cf1038">— Doloro parolis, ne la cezaro, sed kion vi opinias pri tio?</p>

 <p id="cf1039">— Dioj estas tro potencaj, por esti trafataj de sorĉoj.</p>

 <p id="cf1040">— Ĉu vi do malkonfesas la diecon de la cezaro kaj de lia familio?</p>

 <p id="cf1041">— <em><span class="fremda" lang="la" title="Ne-Esperanta teksto. Lingvo: Latino">Peractum est!</span></em> — ekmurmuris staranta apude <span class="nomo" lang="la" title="Ne-Esperanta nomo. Lingvo: Latino">Eprius Marcellus</span>, ripetante la ekkrion, eligatan de la popolo, kiam gladiatoro sur areno estis unuafoje trafita tiel, ke ne necesis lin finmortigi.</p>

 <p id="cf1042"><span class="nomo" lang="la" title="Ne-Esperanta nomo. Lingvo: Latino">Tigellinus</span> subpremis en si koleron. Li kaj <span class="nomo" lang="la" title="Ne-Esperanta nomo. Lingvo: Latino">Petronius</span> delonge estis rivaloj antaŭ la cezaro, kaj <span class="nomo" lang="la" title="Ne-Esperanta nomo. Lingvo: Latino">Tigellinus</span> havis tiun superecon, ke <span class="nomo" lang="la" title="Ne-Esperanta nomo. Lingvo: Latino">Nero</span> malpli, aŭ, plu ĝuste, tute ne ĝenis sin en lia ĉeesto, ĝis tiam tamen <span class="nomo" lang="la" title="Ne-Esperanta nomo. Lingvo: Latino">Petronius</span>, kiomfoje ili kunestis, venkis lin per sia saĝeco kaj spriteco. Tiel okazis ankaŭ ĉi-foje. <span class="nomo" lang="la" title="Ne-Esperanta nomo. Lingvo: Latino">Tigellinus</span> eksilentis, kaj nur enskribis en sian memoron tiujn senatanojn kaj kavalirojn, kiuj en la momento, kiam <span class="nomo" lang="la" title="Ne-Esperanta nomo. Lingvo: Latino">Petronius</span> repaŝis en la fundon de la ĉambrego, grupiĝis ĉirkaŭ li, kredante, ke post tio, kio okazis, li estos nepre la unua favorato de la cezaro.</p>

 <p id="cf1043"><span class="nomo" lang="la" title="Ne-Esperanta nomo. Lingvo: Latino">Petronius</span> tamen forlasis la palacon, iris al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj, rakontinte al li la epizodon kun la cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>, diris:</p>

 <p id="cf1044">— Ne nur mi forturnis la danĝeron de <span class="nomo" lang="la" title="Ne-Esperanta nomo. Lingvo: Latino">Aulus Plautius</span> kaj <span class="nomo" lang="la" title="Ne-Esperanta nomo. Lingvo: Latino">Pomponia</span>, kaj kune de ni ambaŭ, sed ankaŭ de <span class="nomo" lang="la" title="Ne-Esperanta nomo. Lingvo: Latino">Ligia</span>, kiun oni ne serĉos simple tial, ke mi persvadis al la kuprobarba simio veturi en Antiumon, kaj el tie en Neapolon aŭ Bajojn. Li veturos, ĉar en Romo li ĝis nun ne kuraĝis prezentiĝi publike en teatro, kaj mi scias, ke delonge li jam intencas prezentiĝi en Neapolo. Por poste li revas pri Grekujo, kie li volas kanti en ĉiuj pli gravaj urboj, kaj poste, kune kun ĉiuj laŭrokronoj, kiujn oferos al li la <em><span class="fremda" lang="la" title="Ne-Esperanta teksto. Lingvo: Latino">Graeculi</span></em>, soleni triumfan enveturon en Romon. Dum tiu tempo ni povos libere serĉi <span class="nomo" lang="la" title="Ne-Esperanta nomo. Lingvo: Latino">Ligia</span>n kaj kaŝi ŝin en sekura loko. Kaj nia nobla filozofo? Ĉu li ne venis ĝis nun?</p>

 <p id="cf1045">— Via nobla filozofo estas trompisto. Ne! li ne venus, ne prezentis sin, nek prezentos sin jam plu!</p>

 <p id="cf1046">— Mi tamen havas pli bonan opinion, ne tiom eble pri lia honesteco, kiom pri lia saĝeco. Li fluigis jam iom da sango el via monsako kaj venos almenaŭ tial, por fluigi ĝin duafoje.</p>

 <p id="cf1047">— Li gardu sin, ke mi ne fluigu lian sangon.</p>

 <p id="cf1048">— Ne faru tion; havu kun li paciencon, ĝis vi konvinkiĝos per pruvoj pri la trompo. Ne donu al li pli da mono, sed promesu anstataŭe malavaran rekompencon, se li alportos al vi sciigon certan. Ĉu vi ankaŭ entreprenas ion persone? — Du miaj liberigitoj, <span class="nomo" lang="la" title="Ne-Esperanta nomo. Lingvo: Latino">Nimfidius</span> kaj <span class="nomo" lang="la" title="Ne-Esperanta nomo. Lingvo: Latino">Demas</span>, serĉas ŝin fronte de sesdek homoj. Al tiu el la sklavoj, kiu ŝin trovos, mi promesis liberecon. Mi sendis krom tio kurierojn sur ĉiujn vojojn, kondukantajn al Romo, ke ili demandu en gastejoj pri la ligo kaj pri la fraŭlino. Mi mem trakuras la urban tage kaj nokte, esperante feliĉan hazardon.</p>

 <p id="cf1049">— Kion ajn vi scios, konigu al mi, ĉar mi devas veturi en Antiumon.</p>

 <p id="cf1050">— Bone.</p>

 <p id="cf1051">— Kaj se iun matenon, vekiĝinte, vi diros al vi, ke pro unu knabino ne valoras sin aflikti kaj fari pro ŝi tiom da klopodoj, tiam venu Antiumon. Tie mankos nek virinoj, nek ĝuoj.</p>

 <p id="cf1052"><span class="nomo" lang="la" title="Ne-Esperanta nomo. Lingvo: Latino">Vinicius</span> komencis marŝi per rapidaj paŝoj, kaj <span class="nomo" lang="la" title="Ne-Esperanta nomo. Lingvo: Latino">Petronius</span> sekvis lin dum kelka tempo per rigardo, fine li ekparolis:</p>

 <p id="cf1053">— Diru al mi sincere, ne kiel brulkapulo, kiu ion trudas al si kaj mem sin ekscitas, sed kiel homo prudenta, kiu respondas al sia amiko: ĉu vi ĉiam egale deziras tiun <span class="nomo" lang="la" title="Ne-Esperanta nomo. Lingvo: Latino">Ligia</span>n?</p>

 <p id="cf1054"><span class="nomo" lang="la" title="Ne-Esperanta nomo. Lingvo: Latino">Vinicius</span> haltis por momento kaj rigardis tiel <span class="nomo" lang="la" title="Ne-Esperanta nomo. Lingvo: Latino">Petronius</span>on, kvazaŭ li antaŭe lin ne vidus, poste komencis denove marŝi. Videble estis, ke li subpremas en si eksplodon. Fine en liaj okuloj, pro la sento de la propra senhelpeco, pro doloro, kolero kaj nevenkebla sopiro, ŝvelis du larmoj, kiuj ekparolis al <span class="nomo" lang="la" title="Ne-Esperanta nomo. Lingvo: Latino">Petronius</span> pli forte, ol plej elokventaj vortoj.</p>

 <p id="cf1055">Do, enpensiĝinte por momento, li diris:</p>

 <p id="cf1056">— La mondon portas sur la ŝultroj ne Atlaso, sed virino, kaj iafoje ludas per ĝi, kiel per pilko.</p>

 <p id="cf1057">— Jes — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1058">Kaj ili komencis adiaŭi unu la alian. Sed en la sama momento sklavo sciigis, ke <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides atendas en la vestiblo kaj petas, ke oni lin allasu antaŭ la vizaĝon de la mastro.</p>

 <p id="cf1059"><span class="nomo" lang="la" title="Ne-Esperanta nomo. Lingvo: Latino">Vinicius</span> ordonis lin tuj enlasi, kaj <span class="nomo" lang="la" title="Ne-Esperanta nomo. Lingvo: Latino">Petronius</span> diris:</p>

 <p id="cf1060">— Ha, ĉu mi ne diris al vi! Je Herkulo! restu nur trankvila, alie li ekregos vin, ne vi lin.</p>

 <p id="cf1061">— Saluton kaj honoron al la nobla armea tribuno kaj al vi, sinjoro! — parolis <span class="nomo" lang="la" title="Ne-Esperanta nomo. Lingvo: Latino">Chilo</span>, enirante. — Estu via feliĉo egala al via gloro kaj la gloro vastiĝu tra la tuta mondo, de la kolonoj de Herkulo ĝis la limoj de l’ arsacidoj.</p>

 <p id="cf1062">— Saluton, proklamanto de leĝoj de virto kaj saĝeco! — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf1063">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> demandis kun ŝajna trankvilo:</p>

 <p id="cf1064">— Kion vi alportas?</p>

 <p id="cf1065">— La unan fojon mi alportis al vi, sinjoro, esperon, nun mi alportas certecon, ke la fraŭlino estos retrovita.</p>

 <p id="cf1066">— Tio signifas, ke vi ne trovis ŝin ĝis nun?</p>

 <p id="cf1067">— Jes, sinjoro, sed mi trovis, kion signifas la signo, kiun ŝi faris al vi: mi scias, kiuj estas la homoj, kiuj ŝin forkaptis, kaj mi scias, inter konfesantoj de kiu dio oni devas ŝin serĉi.</p>

 <p id="cf1068"><span class="nomo" lang="la" title="Ne-Esperanta nomo. Lingvo: Latino">Vinicius</span> volis saltleviĝi de la seĝo, sur kiu li sidis, sed <span class="nomo" lang="la" title="Ne-Esperanta nomo. Lingvo: Latino">Petronius</span> metis la manon sur lian ŝultron kaj, turnante sin al <span class="nomo" lang="la" title="Ne-Esperanta nomo. Lingvo: Latino">Chilo</span>, diris:</p>

 <p id="cf1069">— Parolu plu!</p>

 <p id="cf1070">— Ĉu vi estas tute certa, sinjoro, ke la fraŭlino desegnis al vi fiŝon sur la sablo?</p>

 <p id="cf1071">— Jes! — eksplodis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1072">— Sekve ŝi estas kristanino kaj forkaptis ŝin kristanoj.</p>

 <p id="cf1073">Venis momento de silento.</p>

 <p id="cf1074">— Aŭskultu, <span class="nomo" lang="la" title="Ne-Esperanta nomo. Lingvo: Latino">Chilo</span> — diris fine <span class="nomo" lang="la" title="Ne-Esperanta nomo. Lingvo: Latino">Petronius</span>. — Mia parenco promesis al vi grandan sumon da mono por retrovo de la fraŭlino, sed ne malpli grandan nombron da batoj, se vi volos lin trompi. En la unua okazo vi aĉetos ne unu, sed tri skribistojn, en la dua la filozofio de ĉiuj sep saĝuloj, plus via propra, ne taŭgos por balzami viajn vundojn.</p>

 <p id="cf1075">— La fraŭlino estas kristanino, sinjoro! — ekkriis la greko.</p>

 <p id="cf1076">— Pripensu iom, <span class="nomo" lang="la" title="Ne-Esperanta nomo. Lingvo: Latino">Chilo</span>. Vi ne estas malsaĝulo! Ni scias, ke <span class="nomo" lang="la" title="Ne-Esperanta nomo. Lingvo: Latino">Junia Silana</span> kaj <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span> akuzis <span class="nomo" lang="la" title="Ne-Esperanta nomo. Lingvo: Latino">Pomponia</span>n <span class="nomo" lang="la" title="Ne-Esperanta nomo. Lingvo: Latino">Graecina</span>n pri konfesado de la kristana superstiĉaro, sed ni scias ankaŭ, ke la hejma tribunalo liberigis ŝin de tiu akuzo. Ĉu do vi volus denove ĝin ripeti? Ĉu vi volus kredigi al ni, ke <span class="nomo" lang="la" title="Ne-Esperanta nomo. Lingvo: Latino">Pomponia</span>, kaj kune kun ŝi <span class="nomo" lang="la" title="Ne-Esperanta nomo. Lingvo: Latino">Ligia</span>, povas aparteni al malamikoj de la homa gento, al venenistoj de fontanoj kaj putoj, al adorantoj de azenkapo, al homoj, kiuj murdas infanojn kaj malĉastas en plej senhonta maniero? Pensu, <span class="nomo" lang="la" title="Ne-Esperanta nomo. Lingvo: Latino">Chilo</span>, ĉu la tezo, kiun vi proklamas al ni, ne antiteziĝos per batoj sur via dorso?</p>

 <p id="cf1077"><span class="nomo" lang="la" title="Ne-Esperanta nomo. Lingvo: Latino">Chilo</span> dismetis la manojn, signe, ke tio ne estas lia kulpo, poste respondis:</p>

 <p id="cf1078">— Sinjoro! diru greke la sekvantan frazon: Jesuo Kristo Filo de Dio, Savinto.</p>

 <p id="cf1079">— Bone. Jen mi diras... Kio do?</p>

 <p id="cf1080">— Kaj nun prenu la unuajn literojn de ĉiu el tiuj ĉi vortoj kaj kunmetu ilin tiel, ke ili formu unu vorton.</p>

 <p id="cf1081">— Fiŝo! — diris kun miro <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf1082">— Jen, kial fiŝo iĝis la emblemo de la kristanoj — respondis fiere <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1083">Sekvis momento de silento. En la argumentoj de la greko estis tamen io tiel frapanta, ke ambaŭ amikoj ne povis kontraŭstari al miro.</p>

 <p id="cf1084">— <span class="nomo" lang="la" title="Ne-Esperanta nomo. Lingvo: Latino">Vinicius</span> — demandis <span class="nomo" lang="la" title="Ne-Esperanta nomo. Lingvo: Latino">Petronius</span> — ĉu vi ne eraras kaj ĉu vere <span class="nomo" lang="la" title="Ne-Esperanta nomo. Lingvo: Latino">Ligia</span> desegnis al vi fiŝon? — Je ĉiuj subteraj dioj, oni povas freneziĝi! — ekkriis kun ekscito la juna viro — se ŝi desegnus al mi birdon, mi dirus, ke ĝi estis birdo!</p>

 <p id="cf1085">— Sekve ŝi estas kristanino! — ripetis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1086">— Tio ĉi signifas — diris <span class="nomo" lang="la" title="Ne-Esperanta nomo. Lingvo: Latino">Petronius</span> — ke <span class="nomo" lang="la" title="Ne-Esperanta nomo. Lingvo: Latino">Pomponia</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> venenas putojn, murdas infanojn, kaptitajn sur stratoj, kaj malĉastas! Sensencaĵo!! Vi, <span class="nomo" lang="la" title="Ne-Esperanta nomo. Lingvo: Latino">Vinicius</span>, estis pli longe en ilia domo, mi estis mollonge, sed mi konas sufiĉe tiel <span class="nomo" lang="la" title="Ne-Esperanta nomo. Lingvo: Latino">Aulus</span>on kiel <span class="nomo" lang="la" title="Ne-Esperanta nomo. Lingvo: Latino">Pomponia</span>n, mi konas eĉ sufiĉe <span class="nomo" lang="la" title="Ne-Esperanta nomo. Lingvo: Latino">Ligia</span>n, por diri: kalumnio kaj sensencaĵo!! Se fiŝo estas vere la emblemo de la kristanoj, kion oni efektive ne povas nei, kaj se ili estas kristaninoj, tiam, je Prozerpino! videble la kristanoj ne estas tiaj, kiaj ni ilin opinas.</p>

 <p id="cf1087">— Vi parolas, kiel Sokrato, sinjoro — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Kiu iam esploris kristanon? Kiu ekkonis ilian instruon? Kiam mi migris antaŭ tri jaroj el Neapolo al Romo (ho, kial mi ne restis tie!), aliĝis al mi homo, kuracisto, nomata <span class="nomo" lang="la" title="Ne-Esperanta nomo. Lingvo: Latino">Glaucus</span>, pri kiu oni rakontis, ke li estis kristano, kaj malgraŭ tie mi konvinkiĝis, ke li estis bona kaj virta homo.</p>

 <p id="cf1088">— Ĉu ne de tiu virta homo vi eksciis nun, kion signifas la fiŝo?</p>

 <p id="cf1089">— Ne, sinjoro, bedaŭrinde! Envoje en unu gastejo iu frapis per ponardo la bonan maljunulon; lian edzinon kaj infanojn forkaptis sklavkomercistoj, kaj mi, defendante ilin, perdis tiujn ĉi du fingrojn. Ĉar tamen inter la kristanoj, kiel oni diras, ne mankas mirakloj, mi esperas, ke ili rekreskos.</p>

 <p id="cf1090">— Kiel do? ĉu vi iĝis kristano?</p>

 <p id="cf1091">— De hieraŭ sinjoro! de hieraŭ! Tiu fiŝo igis min kristano. Vidu, kia forto tamen estas en ĝi! Kaj post kelkaj tagoj mi estos la plej fervora el fervoraj, por ke ili allasu min al ĉiuj siaj sekretoj, kaj kiam ili allasos min al ĉiuj sekretoj, mi ekscios, kie kaŝas sin la fraŭlino. Tiam eble mia kristaneco estos por mi pli profitdona, ol mia filozofio. Mi ankaŭ faris voton al Merkuro, ke se li helpos al mi trovi la forkurintojn, mi oferos al li du bovidinojn, egalajn laŭ aĝo kaj kresko, al kiuj mi ordonos origi la kornojn.</p>

 <p id="cf1092">— Do via hieraŭa kristaneco kaj via antaŭa filozofio ne malpermesas al vi kredi je Merkuro?</p>

 <p id="cf1093">— Mi ĉiam kredas tion, kion mi bezonas kredi, kaj tio ĉi estas mia filozofio, kiu devus plaĉi speciale al Merkuro. Malfeliĉe, vi scias, noblaj sinjoroj, kiel suspektema dio li estas. Li ne kredas al promesoj de eĉ senmakulaj filozofoj kaj preferus eble antaŭe ricevi la bovidinojn, dume ĝi estas grandega elspezo. Ne ĉiu estas tamen <span class="nomo" lang="la" title="Ne-Esperanta nomo. Lingvo: Latino">Seneca</span>, kaj la elspezo ne estas por mi ebla, se tamen la nobla <span class="nomo" lang="la" title="Ne-Esperanta nomo. Lingvo: Latino">Vinicius</span> bonvolus, antaŭpage por la sumo, kiun li al mi promesis... iom...</p>

 <p id="cf1094">— Nek unu obolon, <span class="nomo" lang="la" title="Ne-Esperanta nomo. Lingvo: Latino">Chilo</span>! — diris <span class="nomo" lang="la" title="Ne-Esperanta nomo. Lingvo: Latino">Petronius</span> — nek unu obolon! La malavareco de <span class="nomo" lang="la" title="Ne-Esperanta nomo. Lingvo: Latino">Vinicius</span> superos viajn esperojn, sed nur tiam, kiam <span class="nomo" lang="la" title="Ne-Esperanta nomo. Lingvo: Latino">Ligia</span> estos trovita, tie estas, kiam vi montros al ni ŝian kaŝejon. Merkuro devas krediti al vi la du bovidinojn, kvankam mi ne miras, se ne plaĉas al li tion fari, kaj mi rekonas en ĉi tio lian saĝecon.</p>

 <p id="cf1095">— Aŭskultu min, noblaj sinjoroj. La malkovro, kiun mi faris, estas grandega, ĉar kvankam mi ne trovis ĝis nun la fraŭlinon, mi trovis la vojon, sur kiu oni devas ŝin serĉi. Jen vi dissendis liberigitojn kaj sklavojn tra la tuta urbo kaj en la provincon — kaj ĉu iu el ili havigis al vi ian indikon? Ne! Mi sola ĝin donis. Kaj mi diros al vi pli. Inter viaj sklavoj povas esti kristanoj, pri kiuj vi ne scias, ĉar tiu superstiĉaro disvastiĝis jam ĉie, kaj tiuj, anstataŭ helpi, perfidos vin. Malbone eĉ estas, ke ili nun vidas min ĉi tie; tial vi, nobla <span class="nomo" lang="la" title="Ne-Esperanta nomo. Lingvo: Latino">Petronius</span>, ordonu silenti al <span class="nomo" lang="la" title="Ne-Esperanta nomo. Lingvo: Latino">Eunice</span>, kaj vi, same nobla <span class="nomo" lang="la" title="Ne-Esperanta nomo. Lingvo: Latino">Vinicius</span>, diskonigu, ke mi vendas al vi ŝmiraĵon, kiu al ŝmiritaj per ĝi ĉevaloj certigas venkon en cirko... Mi sola serĉos, kaj mi sola retrovos la fraŭlinon; vi nur fidu al mi kaj sciu, ke kiom ajn mi ricevos antaŭe, ĝi estos por mi nur stimulo, ĉar ĉiam mi esperos ion pli kaj havos tiom pli grandan certecon, ke la promesita rekompenco ne restos preter mi. Ha, jes! Kiel filozofo mi malŝatas monon, kvankam malŝatas ĝin nek <span class="nomo" lang="la" title="Ne-Esperanta nomo. Lingvo: Latino">Seneca</span>, nek <span class="nomo" lang="la" title="Ne-Esperanta nomo. Lingvo: Latino">Musonius</span>, kiuj tamen ne perdis, iun defendante, la fingrojn, kaj kiuj povas mem skribi kaj transdoni siajn nomojn al la posteularo. Sed krom la sklavo, kiun mi intencas aĉeti, kaj krom Merkuro, al kiu mi promesis du bovidinojn (vi ja scias, kiel altiĝis la prezoj de brutoj), la serĉado mem sekvigas multegajn elspezojn. Aŭskultu nur pacience. Jen, dum tiuj kelkaj tagoj miaj piedoj kovriĝis per vundoj pro la senĉesa irado. Mi vizitadis vinejojn, por babili kun homoj, mi vizitadis bakistojn, buĉistojn, vendistojn de olivoleo kaj fiŝkaptistojn. Mi trakuradis ĉiujn stratojn kaj stratetojn; mi estis en kaŝejoj de forkurintaj sklavoj; mi malgajnis pli ol cent asojn en morao-ludo; mi estis en lavejoj, sekigejoj, manĝejoj, mi vidis muelistojn kaj skulptistojn; mi vidis homojn, kiuj kuracas vezikon kaj elŝiras dentojn, mi parolis kun strataj vendistoj de sekigitaj figoj, mi estis en tombejoj, kaj ĉu vi scias, por kio? Jen, por ĉie designi la fiŝon, rigardi homojn en la okulojn kaj aŭskulti, kion ili respondos al tiu signo. Dum longa tempo mi povis nenion rimarki, fine mi ekvidis foje ĉe fontano maljunan sklavon, kiu ĉerpis akvon per siteloj kaj ploris. Proksimiĝinte tiam, mi demandis pri la kaŭzo de liaj larmoj. Al tio, kiam ni sidiĝis sur la ŝtupoj de la fontano, li respondis, ke dum la tuta vivo li ŝparis sestercon post sesterco, por elaĉeti sian amatan filon, sed lia mastro, iu <span class="nomo" lang="und" title="Ne-Esperanta nomo. Lingvo: nespecifita">Pansa</span>, ekvidinte la monon, forprenis ĝin, kaj la filon retenis plu kiel sklavon. “Kaj tial mi ploris — parolis la maljunulo — ĉar kvankam mi ripetas: “fariĝu la dia volo, mi ne povas, mizera pekulo, reteni la larmojn.” Tiam, kvazaŭ tuŝite de antaŭsento, mi desegnis al li fiŝon, kaj li respondis: “Ankaŭ mia espero estas en Kristo.” Mi do demandis: “Vi ekkonis min laŭ la signo?” Li diris: “Jes, kaj paco estu kun vi”. Tiam mi ektiris lin je la lango, kaj la bonulo ĉion elbabilis. Lia mastro, tiu <span class="nomo" lang="und" title="Ne-Esperanta nomo. Lingvo: nespecifita">Pansa</span>, estas mem liberigito de la granda <span class="nomo" lang="und" title="Ne-Esperanta nomo. Lingvo: nespecifita">Pansa</span> kaj venigas per Tibro ŝtonojn en Romon, kiujn sklavoj kaj dungitoj elŝarĝas el flosoj kaj portas al konstruataj domo nokte, por ne bari la stratan movadon. Inter ili laboras multaj kristanoj kaj lia filo, sed ĉar la laboro superas liajn fortojn, tial li volis lin elaĉeti. Sed <span class="nomo" lang="und" title="Ne-Esperanta nomo. Lingvo: nespecifita">Pansa</span> preferis reteni tiel la monon, kiel la sklavon. Tiel parolante, li komencis plori, kaj mi miksis miajn larmojn al la liaj, kion mi faris facile pro la boneco de mia koro kaj pro ŝirdoloro en la piedoj, kiun mi ricevis pro troa irado. Mi komencis ĉe tio plendi, ke veninte antaŭ kelkaj tagoj al Neapolo, mi konas neniun el la fratoj kaj ne scias, kie ili kunvenas por kune preĝi. Li ekmiris, ke la kristanoj el Neapolo ne donis al mi leterojn al la romaj fratoj, sed mi diris al li, ke oni ilin ŝtelis de mi en la vojo. Tiam li diris, ke mi venu nokte al la riverbordo, kaj li konatigos min kun la fratoj, kiuj kondukos min en la preĝodomojn kaj la ĉefuloj, kiuj regas la kristanan komunumon. Ekaŭdinte ĉi tion, mi tiel ekĝojis, ke mi donis al li sumon, bezonan por elaĉeti lian filon, esperante, ke la grandanima <span class="nomo" lang="la" title="Ne-Esperanta nomo. Lingvo: Latino">Vinicius</span> duoble ĝin al mi redonos.</p>

 <p id="cf1096">— <span class="nomo" lang="la" title="Ne-Esperanta nomo. Lingvo: Latino">Chilo</span> — interrompis <span class="nomo" lang="la" title="Ne-Esperanta nomo. Lingvo: Latino">Petronius</span> — en via rakonto mensogo naĝas sur la supraĵo de la vero, olivoleo sur akvo. Vi alportis gravajn sciigojn, ĉi tion mi ne neas. Mi eĉ asertas, ke granda paŝo estas farita por retrovi <span class="nomo" lang="la" title="Ne-Esperanta nomo. Lingvo: Latino">Ligia</span>n, sed vi ne grasigu per mensogo viajn novaĵojn. Kiel nomas sin la maljunulo, de kiu vi eksciis, ke la kristanoj ekkonas sin reciproke per la signo de fiŝo?</p>

 <p id="cf1097">— <span class="nomo" lang="la" title="Ne-Esperanta nomo. Lingvo: Latino">Euricius</span>, sinjoro. Kompatinda, malfeliĉa maljunulo! Li memorigis al mi <span class="nomo" lang="la" title="Ne-Esperanta nomo. Lingvo: Latino">Glaucus</span>on la kuraciston, kiun mi defendis kontraŭ la rabistoj, kaj per tio ĉi li ĉefe kortuŝis min.</p>

 <p id="cf1098">— Mi kredas, ke vi konatiĝis kun li kaj ke vi scios elprofiti tiun ĉi konatecon, sed monon vi al li ne donis. Vi ne donis al li eĉ ason, vi min komprenas! Vi nenion donis!</p>

 <p id="cf1099">— Sed mi helpis al li porti la sitelojn kaj parolis pri lia filo kun plej granda kunsento. Jes, sinjoro! kio povas kaŝi sin de la penetremo de <span class="nomo" lang="la" title="Ne-Esperanta nomo. Lingvo: Latino">Petronius</span>? Do, mi ne donis al li monon, aŭ, pli ĝuste, mi donis ĝin al li, sed en la animo, en al menso, kio, se li estus vera filozofo, devus al li sufiĉi... Kaj mi donis tial, ke mi konsideris tian agon necesa kaj utila, ĉar pensu, sinjoro, kiel ĝi tuj favorigus al mi ĉiujn kristanojn, kiel ĝi faciligus aliron al ili kaj kian fidon vekus en ili.</p>

 <p id="cf1100">— Vere — diris <span class="nomo" lang="la" title="Ne-Esperanta nomo. Lingvo: Latino">Petronius</span> — kaj vi devis ĝin fari.</p>

 <p id="cf1101">— Ĝuste tial mi venas ĉi tien, por ke mi povu ĝin fari.</p>

 <p id="cf1102"><span class="nomo" lang="la" title="Ne-Esperanta nomo. Lingvo: Latino">Petronius</span> turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1103">— Ordonu elkalkuli al li kvin mil sestercojn, sed en la animo, en la menso...</p>

 <p id="cf1104">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf1105">— Mi donos al vi servanton, kiu portos la bezonan sumon, kaj vi diros al <span class="nomo" lang="la" title="Ne-Esperanta nomo. Lingvo: Latino">Euricius</span>, ke la servanto estas via sklavo, kaj en lia ĉeesto vi transdonos al li la monon. Ĉar tamen vi alportis gravan sciigon, saman sumon vi ricevos por vi mem. Venu preni la servanton kaj la monon hodiaŭ vespere.</p>

 <p id="cf1106">— Jen vera cezaro! — diris <span class="nomo" lang="la" title="Ne-Esperanta nomo. Lingvo: Latino">Chilo</span>. — Permesu, sinjoro, ke mi dediĉos al vi unu el miaj verkoj, sed permesu ankaŭ, ke hodiaŭ vespere mi venos sole por preni la monon, ĉar <span class="nomo" lang="la" title="Ne-Esperanta nomo. Lingvo: Latino">Euricius</span> diris al mi, ke oni elŝarĝis jam ĉiujn flosojn, kaj novajn oni alnaĝigos el Ostio nur post kelkaj tagoj. Paco estu kun vi! Tiel adiaŭas sin la kristanoj... Mi aĉetos al mi sklavinon, tio estas, mi volis diri, sklavon. Fiŝojn oni kaptas per fiŝkaptilo, kaj kristanojn per fiŝo. <em><span class="fremda" lang="la" title="Ne-Esperanta teksto. Lingvo: Latino">Pax vobiscum! pax!... pax!... pax!...</span></em></p>

 </div>

 <div class="chapitro" id="quovadis15"> <h3 id="cf1107">ĈAPITRO <span class="num" title="">XV</span> </h3> <p id="cf1108">Petronious al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1109">“Per fidata sklavo mi sendas al vi el Antiumo tiun ĉi leteron, al kiu, mi esperas, vi respondos per la sama sklavo sen troa prokrasto, kvankam via mano pli kutimas al glavo kaj lanco, ol al plumo. Mi lasis vin sur bona vojo kaj plenan de espero, do mi kredas, ke aŭ jam vi la dolĉan pasion kvietigis en la brakoj de <span class="nomo" lang="la" title="Ne-Esperanta nomo. Lingvo: Latino">Ligia</span>, aŭ kvietigos ĝin, antaŭ ol vera vintra vento blovos sur Kampanion de la supro de Sorakto. Ho mia <span class="nomo" lang="la" title="Ne-Esperanta nomo. Lingvo: Latino">Vinicius</span>! Estu al vi majstrino la ora diino de Cipro, kaj vi estu majstro al tiu liga Aŭroro, kiu forkuras de la suno de amo. Memoru ankaŭ ĉiam, ke marmoro mem per si, eĉ plej multekosta, estas nenio, kaj ke veran valoron ĝi nur ricevas, kiam en ĉefverkon ĝin transformas la mano de skulptisto. Tia skulptisto estu vi, <span class="fremda" lang="la" title="Ne-Esperanta teksto. Lingvo: Latino">carissime</span>! Ami ne estas sufiĉe, oni devas scii ami kaj oni devas scii instrui amon. Volupton sentas ja eĉ la plebo, kaj eĉ bestoj, sed vera homo ĝuste per tio de ili distingiĝas, ke li ĝin kvazaŭ ŝanĝas en noblan arton, kaj, ĝuante, scias tion, la tutan ĝian dian valoron klare konscias en penso, kaj tiel ne nur la korpon, sed ankaŭ la animon satigas. Plurfoje, kiam mi pensas ĉi tie pri la vanteco, necerteco kaj enuo de nia vivo, venas en mian kapon la penso, ke vi eĉ eble pli bone elektis, ke ne la cezara kortego, sed milito kaj amo estas la du solaj aferoj, por kiuj valoras naskiĝi kaj vivi.</p>

 <p id="cf1110">En milito vi estis feliĉa, estu do feliĉa ankaŭ en amo, kaj se vin interesas, kio okazas en la cezara kortego, mi sciigos vin pri tio de tempo. Jen ni sidas en Antiumo kaj flegas nian ĉielan voĉon, ni sentas ĉiam egalan malamon al Romo, kaj por la vintro ni intencas iri en Bajojn, por prezentiĝi publike en Neapolo, kies loĝantoj, estante grekoj, pli bone scios nin taksi, ol la lupa idaro, loĝanta ĉe la bordoj de Tibro. Homoj alkuros el Bajoj, el Pompeo, el Puteolo, el Kumoj, el Stabioj, ne mankos al ni aplaŭdoj, nek laŭraj kronoj, kaj tio ĉi kuraĝigos nin al la intencata iro en Aĥajon.</p>

 <p id="cf1111">Kaj la memoro pri la malgranda aŭgustino? Jes! Ni ŝin ankoraŭ priploras. Ni kantas himnojn, komponitajn de ni mem, tiel belege, ke sirenoj pro envio kaŝis sin en plej profundajn kavernojn de Amfitrito. Aŭskultus nin, anstataŭe, delfenoj, se ilin ne malhelpus la bruado de la maro. Nia doloro ĝis nun ne kvietiĝis, ni do montras ĝin al la homoj en ĉiuj formoj, kiujn instruas la skulptarto, zorge atentante ĉe tio, ĉu ni estas kun ili belaj kaj ĉu la homoj scias rekoni ĉi tiun belecon. Ha, mia kara! ni mortos kiel arlekenoj kaj komediantoj.</p>

 <p id="cf1112">Estas ĉi tie ĉiuj aŭgustanoj kaj ĉiuj aŭgustaninoj, ne kalkulante kvincent azeninojn, en kies lakto banas sin <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj dek mil servistojn. Iafoje estas eĉ gaje. <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span> maljuniĝas; oni diras, ke ŝi elpetis de <span class="nomo" lang="la" title="Ne-Esperanta nomo. Lingvo: Latino">Poppaea</span> la permeson bani sin tuj post ŝi. Al <span class="nomo" lang="la" title="Ne-Esperanta nomo. Lingvo: Latino">Nigidia Lucanus</span> donis vangofrapon, suspektante ŝin pri rilato kun gladiatoro. <span class="nomo" lang="la" title="Ne-Esperanta nomo. Lingvo: Latino">Sporus</span> malgajnis la edzinon, kubludante kun <span class="nomo" lang="la" title="Ne-Esperanta nomo. Lingvo: Latino">Senecio</span>. <span class="nomo" lang="la" title="Ne-Esperanta nomo. Lingvo: Latino">Torquatus Silanus</span> proponis al mi por <span class="nomo" lang="la" title="Ne-Esperanta nomo. Lingvo: Latino">Eunice</span> kvar kaŝtankolorajn ĉevalojn, kiuj eksterdube venkos ĉi-jare en vetkuro. Mi ne volis! kaj ankaŭ al vi mi dankas, ke vi ŝin ne akceptis. Rilate al <span class="nomo" lang="la" title="Ne-Esperanta nomo. Lingvo: Latino">Torquatus Silanus</span>, li eĉ ne divenas, kompatindulo, ke li estas jam pli ombro, ol homo. Lia morto jam estas decidita. Kaj ĉu vi scias, kia estas lia kulpo? Jen li estas pranepo de la dia Aŭgusto. Nenia savo estas por li. Tia estas nia mondo.</p>

 <p id="cf1113">Ni atendis ĉi tie, kiel vi scias, <span class="nomo" lang="la" title="Ne-Esperanta nomo. Lingvo: Latino">Tiridates</span>on, dume Vologes skribis ofendan leteron. Ĉar li konkeris Armenujon. Li petas, ke ni lasu ĝin al li por Tiridates, ĉar se ni ne lasos, li ankaŭ ĝin ne redonos. Puraj mokoj! do ni decidis militon. <span class="nomo" lang="la" title="Ne-Esperanta nomo. Lingvo: Latino">Corbulo</span> ricevos tian povon, kian dum la milito kontraŭ la maraj rabistoj havis la granda <span class="nomo" lang="la" title="Ne-Esperanta nomo. Lingvo: Latino">Pompejus</span>. Estis tamen momento, ke <span class="nomo" lang="la" title="Ne-Esperanta nomo. Lingvo: Latino">Nero</span> hezitis: li timas videble la gloron, kiun en okazo de venko povas akiri <span class="nomo" lang="la" title="Ne-Esperanta nomo. Lingvo: Latino">Corbulo</span>. Oni eĉ konsideris, ĉu ne oferi la ĉefkomandon al nia <span class="nomo" lang="la" title="Ne-Esperanta nomo. Lingvo: Latino">Aulus</span>. Kontraŭstaris tion <span class="nomo" lang="la" title="Ne-Esperanta nomo. Lingvo: Latino">Poppaea</span>, kiun la virto de Pomonia videble incitas, kiel salo en la okulo.</p>

 <p id="cf1114"><span class="nomo" lang="und" title="Ne-Esperanta nomo. Lingvo: nespecifita">Valtinus</span> promesis al ni iajn eksterordinarajn luktojn de gladiatoroj, aranĝotajn de li en Benevento. Vidu, kion malgraŭ la diro: ne sutor supra crepidam, atingas ŝuistoj en nia tempo! <span class="nomo" lang="la" title="Ne-Esperanta nomo. Lingvo: Latino">Vitelius</span> — posteulo de ŝuisto, kaj <span class="nomo" lang="la" title="Ne-Esperanta nomo. Lingvo: Latino">Vatinius</span> — filo mem. Eble li eĉ mem iam alenkudris! Histriono <span class="nomo" lang="la" title="Ne-Esperanta nomo. Lingvo: Latino">Aliturus</span> mirinde prezentis hieraŭ Edipon. Mi ankaŭ demandis lin, kiel judon, ĉu la judoj kaj la kristanoj estas la samo? Li respondis al mi, ke la judoj havas sian religion de jarmiloj, dum la kristanoj apartenas al nova sekto, kiu antaŭ nelonge estis kreita en Judeo. Oni krucumis tie dum la regado de <span class="nomo" lang="la" title="Ne-Esperanta nomo. Lingvo: Latino">Tiberius</span> iun homon, kies konfesantoj multiĝas tagon post tago kaj konsideras lin dio. Ŝajnas, ke iujn aliajn diojn, precipe la niajn, ili ne volas koni. Mi ne komprenas, kiel tio povus al ili malutili.</p>

 <p id="cf1115"><span class="nomo" lang="la" title="Ne-Esperanta nomo. Lingvo: Latino">Tigellinus</span> elmontras jam al mi malkaŝon malamikecon. Ĝis nun li ne povas helpi sin kontraŭ mi, sed li superas mi en unu afero. Jen li pli zorgas pri la vivo kaj ankaŭ estas pli granda fripono, ol mi, kio lin proksimigas al <span class="nomo" lang="la" title="Ne-Esperanta nomo. Lingvo: Latino">Ahenobarbus</span>. Tiuj du interkompreniĝos pli aŭ malpli frue, kaj tiam venos mia vico. Kiam tio estos, mi ne scias. sed, ĉar ĉiuokaze ĝi devas iam esti, la dato ne gravas. Dume oni devas amuziĝi. La vivo mem per si ne estus malbona, se ne estus la Kuprobarba. Dank’ al li homo iafoje abomenas sin mem. Vane estas konsideri la bataladon pri liaj favoroj kiel ian cirkan vetkuron, kiel ian ludon, ian lukton, en kiu venko flatas la memamon. Mi vere ofte tiel prezentas al mi la aferon, tamen iafoje ŝajnas al mi, ke mi estas ia <span class="nomo" lang="la" title="Ne-Esperanta nomo. Lingvo: Latino">Chilo</span> kaj neniu pli bona, ol li. Kiam vi ĉesos lin bezoni, sendu lin al mi. Mi ekŝatis liajn edifantajn interparolojn. Salutu de mi vian kristaninon, aŭ pli ĝuste, petu ŝin en mia nomo, ke ŝi ne estu por vi fiŝo. Sciigu min pri via amo, sciu ami kaj instruu ami. Adiaŭ”</p>

 <p id="cf1116">M. C. <span class="nomo" lang="la" title="Ne-Esperanta nomo. Lingvo: Latino">Vinicius</span> al <span class="nomo" lang="la" title="Ne-Esperanta nomo. Lingvo: Latino">Petronius</span>:</p>

 <p id="cf1117">“<span class="nomo" lang="la" title="Ne-Esperanta nomo. Lingvo: Latino">Ligia</span> ne estas ĝis nun trovita. Se mi ne esperus baldaŭ ŝin retrovi, vi ni ricevus respondon, ĉar kiam la vivo iĝas teda, oni ne emas skribi. Mi volis kontroli, ĉu <span class="nomo" lang="la" title="Ne-Esperanta nomo. Lingvo: Latino">Chilo</span> min ne trompas, kaj en la sama nokto, kiam li venis preni la monon por <span class="nomo" lang="la" title="Ne-Esperanta nomo. Lingvo: Latino">Euricius</span>, mi kovris min per militista mantelo kaj sekvis nerimarkite lin kaj la knabon, kiun mi aldonis al li. Kiam ili venis en la difinitan lokon, mi observis ilin de malproksime, kaŝita post havena kolono, kaj mi konvinkiĝis, ke <span class="nomo" lang="la" title="Ne-Esperanta nomo. Lingvo: Latino">Euricius</span> ne estas elpensita figuro. Malsupre, ĉe la rivero, kelkdek homoj elŝarĝadis ĉe torĉoj ŝtonojn el grandega floso kaj metadis ilin ĉe la bordo. Mi vidis, kiel <span class="nomo" lang="la" title="Ne-Esperanta nomo. Lingvo: Latino">Chilo</span> proksimiĝis al ili kaj komencis interparoli kun iu maljunulo, kiu post momento falis al liaj piedoj. La aliaj grupiĝis ĉirkaŭ ili, eligante ekkriojn de miro. Antaŭ miaj okuloj la sklavo transdonis la sakon el <span class="nomo" lang="la" title="Ne-Esperanta nomo. Lingvo: Latino">Euricius</span>, kiu, ekkaptinte ĝin, komencis preĝi kun suprenlevitaj okuloj, kaj apud li surgenuiĝis iu alia, videble lia filo. <span class="nomo" lang="la" title="Ne-Esperanta nomo. Lingvo: Latino">Chilo</span> parolis ankoraŭ ion pli, kion mi ne povis aŭdi, kaj benis tiel la genuantojn, kiel la aliajn, farante ĉe tio en la aero signojn en la formo de kruco, kiun ili videble adoras, ĉar ĉiuj fleksis la genuojn. Mi sentis emon veni malsupren al ili kaj promesi tri tiajn sakojn al tiu, kiu transdonos al mi <span class="nomo" lang="la" title="Ne-Esperanta nomo. Lingvo: Latino">Ligia</span>n, sed mi timis malhelpi al <span class="nomo" lang="la" title="Ne-Esperanta nomo. Lingvo: Latino">Chilo</span> en liaj planoj kaj, post momenta konsidero, mi foriris.</p>

 <p id="cf1118">Tio okazis almenaŭ dekdu tagojn post via forveturo. De tiu tempo li vizitis min kelkajn fojojn. Li mem rakontis al mi, ke li akiris grandan influon inter la kristanoj. Li diras, ke se li ne trovis <span class="nomo" lang="la" title="Ne-Esperanta nomo. Lingvo: Latino">Ligia</span>n ĝis nun, ĝi estas tial, ke la kristanoj estas jam sennombre multaj en Romo mem, do ne ĉiuj konas sin reciproke kaj ne povas scii ĉion, kio okazas inter ili. Ili estas ankaŭ singardemaj kaj ĝenerale neparolemaj, li tamen certigas, ke se li nur atingos la ĉefulojn, kiujn oni nomas presbiteroj, li scios eligi de ili ĉiujn sekretojn. Kelkajn li jam ekkonis kaj penis ilin esplori, sed gardeme, por per rapido ne veki suspektojn kaj ne malfaciligi la laboron, kaj kvankam malfacile estas atendi, kvankam mankas al mi pacienco, mi sentas, ke li estas prava, kaj mi atendas.</p>

 <p id="cf1119">Li eksciis ankaŭ, ke ili havas komunajn preĝolokojn, ofte ekster la urbaj muregoj en malplenaj domoj kaj eĉ en sablejoj. Tie ili gloras Kriston, kantas kaj festenas. Tiaj lokoj estas multaj. <span class="nomo" lang="la" title="Ne-Esperanta nomo. Lingvo: Latino">Chilo</span> supozas, ke <span class="nomo" lang="la" title="Ne-Esperanta nomo. Lingvo: Latino">Ligia</span> intence vizitas aliajn, ol <span class="nomo" lang="la" title="Ne-Esperanta nomo. Lingvo: Latino">Pomponia</span>, por ke la lasta, en okazo de juĝo kaj esploro, povu purkonscience ĵuri, ke ŝi ne konas ŝian kaŝejon. Povas esti, ke la presbiteroj konsilis al ŝi ĉi tiun singardemon. Kiam <span class="nomo" lang="la" title="Ne-Esperanta nomo. Lingvo: Latino">Chilo</span> ekkonos jam tiujn lokojn, mi vizitados ilin kune kun li kaj, se la dioj permesos al mi ekvidi <span class="nomo" lang="la" title="Ne-Esperanta nomo. Lingvo: Latino">Ligia</span>n, mi ĵuras al vi je Jovo, ke ĉi-foje ŝi ne forkuros el miaj manoj.</p>

 <p id="cf1120">Mi pensas senĉese pri tiuj preĝolokoj. <span class="nomo" lang="la" title="Ne-Esperanta nomo. Lingvo: Latino">Chilo</span> ne volas, ke mi iradu tien kun li. Li timas, sed mi ne povas sidi hejme. Mi ekkonos ŝin tuj, eĉ alivestitan aŭ vualitan. Ili kunvenas tie nokte, sed mi ekkonos ŝin eĉ nokte. Mi ekkonus ĉie ŝian voĉon kaj sintenon. Mi mem iros alivestita kaj atentos ĉiun, kiu eniros kaj eliros. Mi pensos pri ŝi senĉese, do mi ŝin rekonos. <span class="nomo" lang="la" title="Ne-Esperanta nomo. Lingvo: Latino">Chilo</span> devas veni morgaŭ, kaj ni iros. Mi kunprenos armilon. Kelkaj miaj sklavoj, senditaj provincen, revenis kun nenio. Sed nun mi estas certa, ke ŝi estas ĉi tie, en la urbo, eble eĉ ne malproksime. Mi vizitis ankaŭ mem multajn domojn, pretekstante luon. Ĉe mi estos al ŝi centfoje pli bone, ĉar tie vivas tutaj amasoj da malriĉuloj. Mi ja nenion al ŝi avaros. Vi skribas, ke mi bone elektis, sed jen mi ja elektis zorgojn kaj ĉagrenojn. Ni iros unue en tiujn domojn, kiuj estas en la urbo, poste ekster la pordegojn. La espero atendas ion de ĉiu morgaŭo — alie oni ne povus vivi. Vi diras, ke oni devas scii ami; mi ankaŭ sciis paroli kun <span class="nomo" lang="la" title="Ne-Esperanta nomo. Lingvo: Latino">Ligia</span> pri amo, sed nun mi nur sopiras, nur atendas <span class="nomo" lang="la" title="Ne-Esperanta nomo. Lingvo: Latino">Chil</span>on kaj hejme sentas min neelteneble. Adiaŭ.”</p>

 </div>

 <div class="chapitro" id="quovadis16"> <h3 id="cf1121">ĈAPITRO <span class="num" title="">XVI</span> </h3> <p id="cf1122"><span class="nomo" lang="la" title="Ne-Esperanta nomo. Lingvo: Latino">Chilo</span> ne montris sin tamen sufiĉe longe, tiel, ke <span class="nomo" lang="la" title="Ne-Esperanta nomo. Lingvo: Latino">Vinicius</span> ne sciis fine, kion pri tio opinii. Vane li ripetadis al si, ke la serĉado, se oni deziras sukcesajn rezultojn, devas esti malrapida. Same lia sango, kiel lia ekscitema naturo, ribelis kontraŭ la voĉo de la prudento. Nenion fari, atendi, sidi kun senage kunmetitaj manoj, estis io tiel kontraŭa al lia karaktero, ke neniel li povis kun tio paciĝi. Trakurado de la urbaj stratetoj en malhela, sklava mantelo, pro tio mem, ke ĝi estis vana, ŝajnis al li nura trompado de la propra senfareco kaj ne povis lin kontentigi. Liaj liberigitoj, ruzaj homoj, al kiuj li ordonis entrepreni apartajn serĉadojn, montriĝis centfoje malpli lertaj, ol <span class="nomo" lang="la" title="Ne-Esperanta nomo. Lingvo: Latino">Chilo</span>. Dume, krom la amo, kiun li sentis al <span class="nomo" lang="la" title="Ne-Esperanta nomo. Lingvo: Latino">Ligia</span>, naskiĝis en li ankaŭ la obstineco de ludisto, kiu volas venki. <span class="nomo" lang="la" title="Ne-Esperanta nomo. Lingvo: Latino">Vinicius</span> ĉiam estis tia. De siaj plej junaj jaroj li ĉiam celatingis, kion li volis, kun pasio de homo, kiu ne komprenas, ke io povas malsukcesi, aŭ ke oni devas ion rezigni. La militista rigoro, vere, disciplinis por ia tempo lian memvolon, sed kune enradikigis al li la konvinkon, ke ĉiu ordono, kiun li direktas al homoj malpli altrangaj, devas esti plenumita, kaj la longa restado en Oriento, inter homoj fleksemaj kaj kutimantaj al sklava obeado, konfirmis en li la kredon, ke por lia “mi volas” ne ekzistas limoj. Nune do sangis dolore ankaŭ lia memamo. En tiuj kontraŭaĵoj, en tiu rezisto kaj en la forkuro mem de <span class="nomo" lang="la" title="Ne-Esperanta nomo. Lingvo: Latino">Ligia</span> estis, krome, io nekomprenebla por li, ia enigmo, per kies solvo li mortlace streĉis la kapon. Li sentis, ke <span class="nomo" lang="la" title="Ne-Esperanta nomo. Lingvo: Latino">Acte</span> diris la veron kaj ke li ne estis por <span class="nomo" lang="la" title="Ne-Esperanta nomo. Lingvo: Latino">Ligia</span> indiferenta. Sed se tiel estis, kial ŝi preferis vagan vivon kaj mizeron, ol lian amon, ol liajn karesojn kaj ol la restadon en lia luksa domo? Al tiu ĉi demando li ne sciis trovi respondon, li nur akiris, anstataŭe, ian malklaran senton, ke inter li kaj <span class="nomo" lang="la" title="Ne-Esperanta nomo. Lingvo: Latino">Ligia</span> kaj inter iliaj ideoj, inter la mondo de li mem kaj <span class="nomo" lang="la" title="Ne-Esperanta nomo. Lingvo: Latino">Petronius</span> kaj la mondo de <span class="nomo" lang="la" title="Ne-Esperanta nomo. Lingvo: Latino">Ligia</span> kaj <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> ekzistas ia diferenco, ia miskompreno, profunda, kiel abismo, kiun nenio povos plenigi kaj ebenigi. Tiam ŝajnis al li, ke li devas perdi <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj ĉe tiu ĉi penso li perdadis la reston de la anima egalpezo, kiun <span class="nomo" lang="la" title="Ne-Esperanta nomo. Lingvo: Latino">Petronius</span> volis en li konservi. Estis momentoj, kiam li mem ne sciis, ĉu li amas <span class="nomo" lang="la" title="Ne-Esperanta nomo. Lingvo: Latino">Ligia</span>n, aŭ ŝin malamas, li nur komprenis, ke li devas ŝin retrovi kaj ke li preferus, ke la tero lin englutu, ol ke li neniam ŝin revidu kaj ekposedu. Dank’ al la forto de la imago li vidadis ŝin kelkfoje tiel precize, kvazaŭ ŝi starus antaŭ li; li rememoris ĉiun vorton, kiun li diris al ŝi kaj kiun li aŭdis de ŝi. Li sentis ŝin proksime, li sentis ŝin ĉe la brusto, en la brakoj, kaj tiam la pasio ekregadis lin, kiel flamo. Li amis ŝin kaj alvokis ŝin. Kaj kiam li pensis, ke li estis de ŝi amata kaj ke ŝi povis propravole plenumi ĉion, kion li de ŝi postulis, ekkaptadis lin doloro premega, senmezura, kaj ia granda sentemo plenigadis lian koran, kvazaŭ senlima ondo. Sed li havis ankaŭ momentojn, kiam li paliĝadis pro furiozo kaj ĝuis pensojn pri humiligo kaj suferoj, kiujn li kaŭzos al <span class="nomo" lang="la" title="Ne-Esperanta nomo. Lingvo: Latino">Ligia</span>, kiam li ŝin retrovos. Li volis ne nur ŝin havi, sed havi ŝin kiel piedpremitan sklavinon, kaj kune li sentis, ke se oni lasus li elekti: ĉu esti ŝia sklavo, aŭ revidi ŝin neniam plu en la vivo, li preferus esti ŝia sklavo. Estis tagoj, kiam li pensis pri signoj, kiujn sur ŝia rozkolora korpo postlasus vipo, kaj samtempe li volus kisi tiujn signojn. Venis ankaŭ en lian kapon, ke li estus feliĉa, se li povus ŝin mortigi.</p>

 <p id="cf1123">En tiu konfuzo, en tiu laceco, necerteco kaj aflikto li perdadis sian sanon, kaj eĉ la belecon. Li iĝis ankaŭ senindulga kaj kruela mastro. Liaj sklavoj, kaj eĉ liberigitoj, proksimiĝadis al li kun tremo, kaj ĉar sen iuj kaŭzoj trafadis ilin punoj, same senkompataj, kiel malpravaj, ili komencis lin kaŝe malami. Li, sentante ĉi tion kaj sentante sian forlasitecon, tiom pli venĝis kontraŭ ili. Li moderigadis sin sole kun <span class="nomo" lang="la" title="Ne-Esperanta nomo. Lingvo: Latino">Chilo</span>, timante, ke la lasta ne ĉesu la serĉadon, kaj la greko, rimarkinte ĉi tion, komencis lin superregi kaj iĝi ĉiam pli postulema. Unue dum ĉiu sia vizito li certigadis <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke la afero iros facile kaj rapide, nun li komencis mem eltrovi malfacilaĵojn, ne ĉesante, vere, garantii la senduban bonrezulton de la serĉado, li ne kaŝis tamen, ke ĝi devas ankoraŭ longe daŭri.</p>

 <p id="cf1124">Li venis fine, post longaj tagoj de atendado, kun vizaĝo tiel malserena, ke la juna viro paliĝis je lia vido kaj, saltinte al li, apenaŭ havis la forton demandi:</p>

 <p id="cf1125">— Ŝi ne estas inter la kristanoj?</p>

 <p id="cf1126">— Jes, sinjoro — respondis <span class="nomo" lang="la" title="Ne-Esperanta nomo. Lingvo: Latino">Chilo</span> — sed mi trovis inter ili <span class="nomo" lang="la" title="Ne-Esperanta nomo. Lingvo: Latino">Glaucus</span>on, la kuraciston.</p>

 <p id="cf1127">— Pri kio vi parolas, kaj kiu li estas?</p>

 <p id="cf1128">— Do vi forgesis, sinjoro, pri la maljunulo, kun kiu mi migris el Neapolo al Romo kaj kiun defendante, mi perdis tiujn ĉi du fingrojn, kies perdo ne lasas min preni plumon en la manon? La rabistoj, kiuj forkaptis lian edzinon kaj infanojn frapis lin per ponardo. Mi lasis lin agoniantan en gastejo apud Minturnoj kaj longe mi lin priploris. Bedaŭrinde! mi konvinkiĝis, ke li vivas ĝis nun kaj apartenas al la kristana komunumo en Romo.</p>

 <p id="cf1129"><span class="nomo" lang="la" title="Ne-Esperanta nomo. Lingvo: Latino">Vinicius</span>, kiu ne povis kompreni, pri kio temas, konceptis nur tion, ke tiu <span class="nomo" lang="la" title="Ne-Esperanta nomo. Lingvo: Latino">Glaucus</span> prezentas ian baron en la serĉado de <span class="nomo" lang="la" title="Ne-Esperanta nomo. Lingvo: Latino">Ligia</span>, li do subpremis koleron, kiu kreskis en li, kaj diris:</p>

 <p id="cf1130">— Se vi lin defendis, li devus esti dankema kaj helpi al vi.</p>

 <p id="cf1131">— Ha, nobla tribuno! eĉ dioj ne ĉiam estas dankemaj, kion do diri pri homoj. Jes, li devus esti al mi dankema. Malfeliĉe, li estas tamen maljunulo kun malforta menso, malklarigita de la aĝo kaj ĉagrenoj, kaj tial li ne nur ne estas al mi dankema, sed, kiel mi eksciis ĝuste de liaj samkonfesantoj, li akuzas min, ke mi interkonsentis kun la rabistoj kaj ke mi estas la kaŭzo de liaj malfeliĉoj! Jen mia rekompenco por la du fingroj!</p>

 <p id="cf1132">— Mi estas certa, fripono, ke estas tiel, kiel li rakontas — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1133">— Vi do scias pli multe, oh li, sinjoro — respondis digne <span class="nomo" lang="la" title="Ne-Esperanta nomo. Lingvo: Latino">Chilo</span> — ĉar li nur supozas, ke tiel estis, kio tamen ne malhelpus al li kunvoki kristanojn kaj kruele venĝi kontraŭ mi. Li tion farus sendube, kaj la aliaj same sendube helpus al li. Feliĉe, li ne scias mian nomon, kaj en la preĝodomo, kie ni renkontiĝis, li min ne rimarkis. Mi tamen tuj lin ekkonis kaj en la unua momento mi volis ĵeti min ĉirkaŭ lian kolon. Detenis min de tio nur la prudento kaj kutimo pripensi ĉiun paŝon, kiun mi intencas fari. Mi komencis post la eliro el la preĝodomo demandi pri li, kaj tiuj, kiuj lin konas, diris al mi, ke tio estas homo, kiun perfidis kunvojaĝanto envoje el Neapolo... Alie mi ja ne scius, ke li tion rakontas.</p>

 <p id="cf1134">— Tio ĉi min neniel interesas! Parolu, kion vi vidis en la preĝodomo.</p>

 <p id="cf1135">— Vin tio ĉi ne interesas, sinjoro, sed min ĝi interesas tiom same, kiom la tuteco de mia propra haŭto. Kaj ĉar mi volas, ke mia instruo postvivu min, mi preferas rezigni la rekompencon, kiun vi promesis al mi, ol riski la vivon por la vantaj riĉaĵoj de tiu ĉi mondo, sen kiuj, kiel vera filozofo, mi scios vivi kaj serĉi la dian veron.</p>

 <p id="cf1136">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> proksimiĝis al li kun malbonaŭgura vizaĝo kaj komencis paroli per obtuzigita voĉo:</p>

 <p id="cf1137">— Kaj kiu al vi diris, ke morto pli certe trafos vin el la mano de <span class="nomo" lang="la" title="Ne-Esperanta nomo. Lingvo: Latino">Glaucus</span>, ol el la mia? De kie vi scias, hundo, ĉu oni vin tuj ne enterigos en mia ĝardeno?</p>

 <p id="cf1138"><span class="nomo" lang="la" title="Ne-Esperanta nomo. Lingvo: Latino">Chilo</span>, kiu estis timulo, rigardis <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj en unu sekundo ekkomprenis, ke se li diros malprudente unu vorton pli, li pereos senrevoke.</p>

 <p id="cf1139">— Mi serĉos ŝin, sinjoro, kaj mi trovos ŝin! — li ekkriis momente.</p>

 <p id="cf1140">Sekvis silento, dum kiu oni aŭdis nur la rapidan spiradon de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj malproksiman kantadon de sklavoj, laborantaj en la ĝardeno.</p>

 <p id="cf1141">Nur post moment la greko, rimarkinte, ke la juna patricio jam iom trankviliĝis, komencis paroli:</p>

 <p id="cf1142">— La morto pasis preter mi, sed mi rigardis ĝin kun tia trankvilo, kiel Sokrato. Ne, sinjoro! mi ne diris al vi, ke mi rezignas la serĉado de la fraŭlino, kaj mi nur volis al vi diri, ke tiu serĉado estos nun ligita kun pli granda danĝero por mi. Vi dubis antaŭ kelka tempo, ĉu ekzistas en la mondo iu <span class="nomo" lang="la" title="Ne-Esperanta nomo. Lingvo: Latino">Euricius</span>, kaj kvankam per la propraj okuloj vi konvinkiĝis, ke la filo de mia patro diris al vi la veron, vi suspektas nun, ke mi elpensis al vi <span class="nomo" lang="la" title="Ne-Esperanta nomo. Lingvo: Latino">Glaucus</span>on. Ve! Se li estus nur elpensaĵo, se mi povus kun plena sekureco iradi inter la kristanojn, kiel mi antaŭe iradis, mi cedus por tio la mizeran, maljunan sklavinon, kiun mi aĉetis antaŭ tri tagoj, ke ŝi prizorgu mian aĝon kaj kriplecon. Sed <span class="nomo" lang="la" title="Ne-Esperanta nomo. Lingvo: Latino">Glaucus</span> vivas, sinjoro, kaj se li min foje ekvidus, vi ne vidus min plu, kaj en tiu okazo, kiu retrovus por vi la fraŭlinon?</p>

 <p id="cf1143">Li eksilentis kaj komencis viŝi larmojn poste li parolis plu:</p>

 <p id="cf1144">— Sed kiel longe <span class="nomo" lang="la" title="Ne-Esperanta nomo. Lingvo: Latino">Glaucus</span> vivas, kiel mi ŝin serĉu, se ĉiumomente mi povas lin renkonti, kaj se mi lin renkontos, mi pereos kaj kun mi pereos mia serĉado.</p>

 <p id="cf1145">— Al kio vi celas? Kion vi konsilas? kaj kion vi volas entrepreni? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1146">— Aristotelo instruas nin, sinjoro, ke oni devas oferi aferojn malpli grandajn por la pli grandaj, kaj la reĝo Priamo ofte diris, ke maljuneco estas peza ŝarĝo. Jen la ŝarĝo de maljuneco kaj malfeliĉoj premas <span class="nomo" lang="la" title="Ne-Esperanta nomo. Lingvo: Latino">Glaucus</span>on de longe kaj tiel peze, ke morto estus por li bonfaro. Ĉar kio, laŭ <span class="nomo" lang="la" title="Ne-Esperanta nomo. Lingvo: Latino">Seneca</span>, estas morto, se ne liberigo?...</p>

 <p id="cf1147">— Arlekenu kun <span class="nomo" lang="la" title="Ne-Esperanta nomo. Lingvo: Latino">Petronius</span>, ne kun mi, kaj diru, kion vi volas?</p>

 <p id="cf1148">— Se virto estas arlekenaĵo, lasu min la dioj ĉiam esti arlekeno. Mi volas, sinjoro, forigi <span class="nomo" lang="la" title="Ne-Esperanta nomo. Lingvo: Latino">Glaucus</span>on, ĉar kiel longe li vivas, tiel mia vivo, kiel la serĉado estas en senĉesa danĝero.</p>

 <p id="cf1149">— Dungu do homojn, ke ili lin mortbatu per bastonoj, kaj mi ilin pagos.</p>

 <p id="cf1150">— Ili igos vin tropagi, sinjoro, kaj poste ekspluatos la sekreton. En Romo estas tiom da friponoj, kiom da sableroj sur areno, sed vi ne kredus, sinjoro, kiel postulemaj ili estas, se honesta homo bezonas dungi ilian friponecon. Ne! nobla tribuno! Kaj se vigloj kaptus la murdistojn ĉe la mortigo? ili sendube konfesus, kiu ilin dungis, kaj vi havus embarason. Sed min ili ne montros, ĉar mi ne diros al ili mian nomon. Vi malbone faras, sinjoro, ke vi ne fidas al mi, ĉar, ne parolante jam pri mia honesteco, memoru, ke la afero koncernas du aliajn aĵojn: mian propran haŭton kaj la rekompencon, kiun vi al mi promesis.</p>

 <p id="cf1151">— Kiom vi bezonas?</p>

 <p id="cf1152">— Mi bezonas mil sestercojn, ĉar konsideru, sinjoro, ke mi devas trovi honestajn friponojn, kiuj, ricevinte antaŭpagon, ne malaperos kun ĝi sen ia scio. Por bona laboro — bona pago! Ankaŭ por mi utilus sumeto, por sekigi la larmojn, kiujn mi elverŝos pro <span class="nomo" lang="la" title="Ne-Esperanta nomo. Lingvo: Latino">Glaucus</span>. La diojn mi alvokas ateste, kiel mi lin amis. Se mi ricevos hodiaŭ mil sestercojn, post du tagoj lia animo estos en Hadeso, kaj nur tie, se la animoj konservas memoron kaj pensokapablon, li komprenos, kiel mi lin amis. Mi trovos ankoraŭ hodiaŭ la homojn kaj avertos ilin, ke, komencante de morgaŭ, por ĉiu tago de vivo de <span class="nomo" lang="la" title="Ne-Esperanta nomo. Lingvo: Latino">Glaucus</span> mi malgrandigos ilian rekompencon je cent sestercoj. Mi havas ankaŭ certan planon, kiu ŝajnas al mi senerara.</p>

 <p id="cf1153"><span class="nomo" lang="la" title="Ne-Esperanta nomo. Lingvo: Latino">Vinicius</span> ankoraŭfoje promesis al li la postulatan sumon, sed malpermesis paroli plu pli <span class="nomo" lang="la" title="Ne-Esperanta nomo. Lingvo: Latino">Glaucus</span>; li demandis, anstataŭe, kiajn aliajn novaĵojn li alportas, kie li estis dum tiu tempo, kion li vidis kaj kion malkovris. Sed <span class="nomo" lang="la" title="Ne-Esperanta nomo. Lingvo: Latino">Chilo</span> ne povis komuniki al li multajn novaĵojn. Li estis en du preĝodomoj pli kaj atente observis ĉiujn, precipe la virinojn, sed rimarkis neniun, kiu similus al <span class="nomo" lang="la" title="Ne-Esperanta nomo. Lingvo: Latino">Ligia</span>. La kristanoj tamen konsideras lin kiel sian homon, kaj de la tempo, kiam li donis la monon por elaĉeti la filon de <span class="nomo" lang="la" title="Ne-Esperanta nomo. Lingvo: Latino">Euricius</span>, ili respektas lin, kiel tiun, kiu iras la vojon de “<span class="nomo" lang="la" title="Ne-Esperanta nomo. Lingvo: Latino">Chrestus</span>”. Li ankaŭ eksciis de ili, ke unu granda leĝodonanto, iu Paŭlo el Tarso, trovas sin en Romo, malliberigita pro akuzo, farita de judoj, kaj li decidis konatiĝi kun li. Sed plej multe ĝojigis lin alia novaĵo, nome, ke la ĉefa pastro de la tuta sekto, kiu estis disĉiplo de Kristo kaj al kiu la lasta konfidis la regadon de la tutmonda kristanaro, estas ankaŭ venonta en Romon en plej proksima tempo. Ĉiuj kristanoj kompreneble volos lin vidi kaj aŭdi liajn instruojn. Okazos iaj grandegaj kunvenoj, kiujn partoprenos ankaŭ li, <span class="nomo" lang="la" title="Ne-Esperanta nomo. Lingvo: Latino">Chilo</span>, kaj plie, ĉar en amaso facile estas sin kaŝi, li enkondukos ankaŭ <span class="nomo" lang="la" title="Ne-Esperanta nomo. Lingvo: Latino">Vinicius</span>on. Tiam ili certe trovos <span class="nomo" lang="la" title="Ne-Esperanta nomo. Lingvo: Latino">Ligia</span>n. Kiam oni foje forigos <span class="nomo" lang="la" title="Ne-Esperanta nomo. Lingvo: Latino">Glaucus</span>on, ĝi ne estos eĉ ligita kun granda danĝero. Koncerne venĝon, venĝus kompreneble eĉ la kristanoj, sed ĝenerale ili estas trankvilaj homoj.</p>

 <p id="cf1154">Kaj <span class="nomo" lang="la" title="Ne-Esperanta nomo. Lingvo: Latino">Chilo</span> komencis rakonti kun certa miro, ke li neniam rimarkis, ke ili malĉastas, venenas putojn kaj fontanojn, ke ili estas malamikoj de la homa gento, adoras azenon aŭ nutras sin per la viando de infanoj. Ne! tion li ne vidis. Sendube, li trovos inter ili ankaŭ iujn, kiuj por mono mortigos <span class="nomo" lang="la" title="Ne-Esperanta nomo. Lingvo: Latino">Glaucus</span>on, sed ilia instruo, kiom li scias, instigas al neniaj krimoj, kontraŭe, ordonas pardoni ofendojn.</p>

 <p id="cf1155"><span class="nomo" lang="la" title="Ne-Esperanta nomo. Lingvo: Latino">Vinicius</span> rememoris ankaŭ, kion ĉe <span class="nomo" lang="la" title="Ne-Esperanta nomo. Lingvo: Latino">Acte</span> diris al li <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kaj ĝenerale li aŭskultis la vortojn de <span class="nomo" lang="la" title="Ne-Esperanta nomo. Lingvo: Latino">Chilo</span> kun ĝojo. Kvankam lia sento al <span class="nomo" lang="la" title="Ne-Esperanta nomo. Lingvo: Latino">Ligia</span> alprenis kelkfoje aspekton de malamo, li spertis konsolon, aŭdante, ke la instruo, kiun konfesis tiel ŝi, kiel <span class="nomo" lang="la" title="Ne-Esperanta nomo. Lingvo: Latino">Pomponia</span>, estis nek krima, nek malĉasta. Naskiĝadis en li tamen ia malklara sento, ke ĝuste tiu ĉi instruo, tiu nekonata al li kaj mistera kulto al Kristo kreis la abismon inter li kaj <span class="nomo" lang="la" title="Ne-Esperanta nomo. Lingvo: Latino">Ligia</span>, do li komencis kune timi tiun instruon kaj malami ĝin.</p>

 </div>

 <div class="chapitro" id="quovadis17"> <h3 id="cf1156">ĈAPITRO <span class="num" title="">XVII</span> </h3> <p id="cf1157">Por <span class="nomo" lang="la" title="Ne-Esperanta nomo. Lingvo: Latino">Chilo</span> efektive estis grave forigi <span class="nomo" lang="la" title="Ne-Esperanta nomo. Lingvo: Latino">Glaucus</span>on, kiu, kvankam en maljuna aĝo, tute ne estis kadukulo. En tio, kion <span class="nomo" lang="la" title="Ne-Esperanta nomo. Lingvo: Latino">Chilo</span> rakontis al <span class="nomo" lang="la" title="Ne-Esperanta nomo. Lingvo: Latino">Vinicius</span>, granda parto estis vera. Li konis iam <span class="nomo" lang="la" title="Ne-Esperanta nomo. Lingvo: Latino">Glaucus</span>on, perfidis lin, sklavigis al rabistoj, senigis de la familio, havaĵo kaj elmetis al murdo. La memoro pri tiuj okazoj tamen ne pezis al li, ĉar li lasis sian viktimon agoniantan ne en gastejo, sed en kampo apud Minturnoj, kaj ne antaŭvidis nur unu aferon — ke <span class="nomo" lang="la" title="Ne-Esperanta nomo. Lingvo: Latino">Glaucus</span> resaniĝos de la vundoj kaj venos en Romon. Tial, ekvidinte lin en la preĝodomo, li efektive teruriĝis kaj en la unua momento vere volis rezigni la serĉadon de <span class="nomo" lang="la" title="Ne-Esperanta nomo. Lingvo: Latino">Ligia</span>. Sed aliflanke <span class="nomo" lang="la" title="Ne-Esperanta nomo. Lingvo: Latino">Vinicius</span> teruris lin ankoraŭ pli. Li komprenis, ke li devas elekti inter la timo antaŭ <span class="nomo" lang="la" title="Ne-Esperanta nomo. Lingvo: Latino">Glaucus</span> kaj persekuto kaj venĝo de la potenca patricio, kiun sendube subtenus alia, ankoraŭ pli potenca, <span class="nomo" lang="la" title="Ne-Esperanta nomo. Lingvo: Latino">Petronius</span>. Konsiderinte ĉi tion, <span class="nomo" lang="la" title="Ne-Esperanta nomo. Lingvo: Latino">Chilo</span> ĉesis heziti. Li ekpensis, ke pli bone estas havi malamikojn malgrandajn, ol grandajn, kaj kvankam lia timema naturo retenis sin iom kontraŭ sangaj rimedoj, li tamen akceptis kiel nepran mortigi <span class="nomo" lang="la" title="Ne-Esperanta nomo. Lingvo: Latino">Glaucus</span>on per fremdaj manoj.</p>

 <p id="cf1158">Nun li klopodis nur pri elekto de la homoj, kaj ĝuste ilin koncernis la plano, pri kiu li menciis al <span class="nomo" lang="la" title="Ne-Esperanta nomo. Lingvo: Latino">Vinicius</span>. Pasigante plej ofte la noktojn en vinejoj kaj noktante tie inter homoj senrifuĝaj, sen konscienco kaj honoro, li povis facile trovi tiajn, kiuj entreprenus ĉian faron, sed ankoraŭ pli facile tiajn, kiuj, elflarinte ĉe la monon, komencus la laboron de li mem, aŭ, ricevinte antaŭpagon, eldevigus de li la tutan sumon, minacante transdoni lin en la manojn de la vigiloj. Cetere de kelka tempo <span class="nomo" lang="la" title="Ne-Esperanta nomo. Lingvo: Latino">Chilo</span> abomenis la ĉifonularon, la fiajn kaj kune terurajn figurojn, kiuj nestis en suspektindaj domoj en <span class="nomo" lang="la" title="Ne-Esperanta nomo. Lingvo: Latino">Suburra</span>, aŭ en Transtibro. Mezurante ĉion per la propra mezurilo kaj ne ekkoninte sufiĉe la kristanojn, nek ilian instruon, li kredis, ke ankaŭ inter ili li trovos volemajn ilojn, kaj ĉar ili ŝajnis al li pli honestaj, ol aliaj, li decidis turni sin al ili kaj prezenti la aferon tiel, ke ili entreprenu ĝin ne nur por mono, sed ankaŭ pro fervoro.</p>

 <p id="cf1159">Tiucele li iris vespere al <span class="nomo" lang="la" title="Ne-Esperanta nomo. Lingvo: Latino">Euricius</span>, pri kiu li sciis, ke li estas tutanime sindona al li kaj faros ĉion, por lin helpi. Estante tamen laŭnature singardema, li neniel intencis konfidi al li siajn verajn planojn, kiuj cetere malkaŝe kontrastus kun la kredo de la maljunulo pri la virto kaj pieco de <span class="nomo" lang="la" title="Ne-Esperanta nomo. Lingvo: Latino">Chilo</span>. Li volis havi pretajn al ĉio homojn kaj nur kun ili pritrakti la aferon tiel, ke ili, pro si mem, konservu ĝin eterne en sekreto.</p>

 <p id="cf1160">La maljuna <span class="nomo" lang="la" title="Ne-Esperanta nomo. Lingvo: Latino">Euricius</span>, elaĉetinte sian filon, luis unu el tiuj malgrandaj butiketoj, kiuj svarmis apud la granda cirko, por vendadi tie olivoleon, fabon, senfeĉajn kukojn kaj akvon, dolĉigitan per mielo, al rigardantoj, venantaj al vetkuroj. <span class="nomo" lang="la" title="Ne-Esperanta nomo. Lingvo: Latino">Chilo</span> trovis lin hejme, aranĝantan la butikojn kaj, salutinte lin en la nomo de Kristo, komencis paroli pri la afero, kiu lin ĉi tien venigis. Jen, farinte al ili komplezon, li esperas, ke ili repagos al li per dankemo. Li bezonas du aŭ tri homojn, fortajn kaj kuraĝajn, por forturni danĝeron, kiu minacas ne sole al li, sed al ĉiuj kristanoj. Li estas, vere malriĉa, ĉar preskaŭ ĉion, kion li havas, li donis al <span class="nomo" lang="la" title="Ne-Esperanta nomo. Lingvo: Latino">Euricius</span>, tamen tiajn homojn li rekompencus por iliaj servoj, kondiĉe, ke ili fidu al li kaj plenumu fidele ĉion, kion li ordonos al ili plenumi.</p>

 <p id="cf1161"><span class="nomo" lang="la" title="Ne-Esperanta nomo. Lingvo: Latino">Euricius</span> kaj lia filo, <span class="nomo" lang="la" title="Ne-Esperanta nomo. Lingvo: Latino">Quartus</span>, aŭskultis lin, kiel sian bonfarinton, preskaŭ surgenue. Ili ambaŭ deklaris ankaŭ, ke ili estas pretaj plenumi ĉion, kion li postulos de ili, kredante, ke homo tiel sankta povas postuli agojn, kiuj ne harmonius kun la instruo de Kristo.</p>

 <p id="cf1162"><span class="nomo" lang="la" title="Ne-Esperanta nomo. Lingvo: Latino">Chilo</span> certigis ilin, ke tiel estas, kaj, levinte supren la okulojn, ŝajnis preĝi, dum efektive li pripensis, ĉu ne estos bone akcepti ilian oferon, kiu povus ŝpari al li la mil sestercojn. Sed post momenta pripenso li malakceptis ĝin. <span class="nomo" lang="la" title="Ne-Esperanta nomo. Lingvo: Latino">Euricius</span> estis maljunulo, ne tiom eble premita de la aĝo, kiom de zorgoj kaj malsano, <span class="nomo" lang="la" title="Ne-Esperanta nomo. Lingvo: Latino">Quartus</span> estis nur deksesjara, <span class="nomo" lang="la" title="Ne-Esperanta nomo. Lingvo: Latino">Chilo</span> dume bezonis homojn lertajn, kaj antaŭ ĉio fortajn. Koncerne la mil sestercojn, li esperis, ke dank’ al ideo, kiu al li venis, li sukcesos ĉiuokaze ŝpari el ili grandan parton.</p>

 <p id="cf1163">Ili insistis dum kelka tempo, sed kiam li decide rifuzis, ili cedis. <span class="nomo" lang="la" title="Ne-Esperanta nomo. Lingvo: Latino">Quartus</span> diris tiam:</p>

 <p id="cf1164">— Mi konas bakiston <span class="nomo" lang="la" title="Ne-Esperanta nomo. Lingvo: Latino">Demas</span>on, sinjoro, ĉe kies muelŝtonoj laboras sklavoj kaj dungitoj. Unu el tiuj dungitoj estas tiel forta, ke li povas egali ne du, sed kvar homojn, ĉar mi mem vidis, kiel li levis ŝtonegojn, kiujn kvar viroj ne povis movi de la loko.</p>

 <p id="cf1165">— Se li estas homo pia kaj ema oferi sin por la fratoj, konigu lin al mi — diris <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1166">— Li estas kristano, sinjoro — respondis <span class="nomo" lang="la" title="Ne-Esperanta nomo. Lingvo: Latino">Quartus</span> — ĉar ĉe <span class="nomo" lang="la" title="Ne-Esperanta nomo. Lingvo: Latino">Demas</span> laboras plejparte kristanoj. Estas tie noktaj kaj tagaj laboristoj, kaj tiu homo apartenas al la noktaj. Se ni nun irus, ni venus dum ilia vespermanĝo kaj vi povus laŭvole paroli kun li. <span class="nomo" lang="la" title="Ne-Esperanta nomo. Lingvo: Latino">Demas</span> loĝas apud <span class="nomo" lang="la" title="Ne-Esperanta nomo. Lingvo: Latino">Emporium</span>.</p>

 <p id="cf1167"><span class="nomo" lang="la" title="Ne-Esperanta nomo. Lingvo: Latino">Chilo</span> konsentis tre volante. <span class="nomo" lang="la" title="Ne-Esperanta nomo. Lingvo: Latino">Emporium</span> trovis sin malsupre de Aventino, sekve ne tre malproksime de la Granda cirko. Oni povis, ne ĉirkaŭirante la montaĵojn, iri laŭlonge de la rivero, tra <span class="nomo" lang="und" title="Ne-Esperanta nomo. Lingvo: nespecifita">Porticus Aemilia</span>, kio mallongigis ankoraŭ pli la vojon.</p>

 <p id="cf1168">— Mi estas maljuna — diris <span class="nomo" lang="la" title="Ne-Esperanta nomo. Lingvo: Latino">Chilo</span>, kiam ili subiris la kolonaron — kaj mia memoro iafoje malklariĝas. Jes! nia Kristo ja estis perfidita de unu el siaj disĉiploj! Sed la nomon de la perfidulo mi ne povas ĉi-momente rememori...</p>

 <p id="cf1169">— Judaso, sinjoro; li pendiĝis — diris <span class="nomo" lang="la" title="Ne-Esperanta nomo. Lingvo: Latino">Quartus</span>, iom mirante en la animo, ke iu povis forgesi ĉi tiun nomon.</p>

 <p id="cf1170">— Ha jes! Judaso! Mi dankas vin — diris <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1171">Kaj dum certa tempo ili iris en silento. Veninte al <span class="nomo" lang="la" title="Ne-Esperanta nomo. Lingvo: Latino">Emporium</span>, kiu jam estis fermita, ili preterpasis ĝin kaj, ĉirkaŭirinte la grenejojn, kie oni disdonadis grenon al la popolo, ili direktis sin maldekstren, al la domoj, kiuj etendis sin laŭlonge de <span class="nomo" lang="la" title="Ne-Esperanta nomo. Lingvo: Latino">Via Ostiensis</span>, ĝis la montaĵo Testacio kaj <span class="nomo" lang="la" title="Ne-Esperanta nomo. Lingvo: Latino">Forum Pistorium</span>. Tie ili haltis antaŭ ligna konstruaĵo, el kies interno aŭdiĝadis bruo de muelŝtonoj. <span class="nomo" lang="la" title="Ne-Esperanta nomo. Lingvo: Latino">Quartus</span> eniris, kaj <span class="nomo" lang="la" title="Ne-Esperanta nomo. Lingvo: Latino">Chilo</span>, kiu ne ŝatis montri sin al granda nombro da homoj kaj timis senĉese, ke iu fato povus renkontigi lin kun <span class="nomo" lang="la" title="Ne-Esperanta nomo. Lingvo: Latino">Glaucus</span>, la kuracisto, restis ekstere.</p>

 <p id="cf1172">— Interesas min tiu Herkulo, kiu laboras, kiel muelisto — li parolis al si mem, rigardante la hele lumantan lunon. — Se tio estas fripono kaj saĝa homo, li iom kostos al mi, se tamen li estas virta kristano kaj malsaĝa, li faros senpage ĉion, kion mi de li postulos.</p>

 <p id="cf1173">La pluan pripensadon interrompis al li reveno de <span class="nomo" lang="la" title="Ne-Esperanta nomo. Lingvo: Latino">Quartus</span>, kiu eliris el la konstruaĵo kun alia homo, vestita nur per tuniko, nomata <em><span class="fremda" lang="la" title="Ne-Esperanta teksto. Lingvo: Latino">exomis,</span></em> tranĉita tiamaniere, ke la dekstra brako kaj la dekstra brustoflanko restis nudaj. Similan veston, kiel lasantan plenan movliberecon, portadis precipe laboristoj. <span class="nomo" lang="la" title="Ne-Esperanta nomo. Lingvo: Latino">Chilo</span>, rigardinte la veninto, ekspiris kontente, ĉar ĝis nun neniam en la vivo li vidis tian brakon kaj tian bruston.</p>

 <p id="cf1174">— Jen estas, sinjoro — diris <span class="nomo" lang="la" title="Ne-Esperanta nomo. Lingvo: Latino">Quartus</span> — la frato, kiun vi volis vidi.</p>

 <p id="cf1175">— La paco de Kristo estu kun vi — ekparolis <span class="nomo" lang="la" title="Ne-Esperanta nomo. Lingvo: Latino">Chilo</span> — kaj vi, <span class="nomo" lang="la" title="Ne-Esperanta nomo. Lingvo: Latino">Quartus</span>, diru al ĉi tiu frato, ĉu mi meritas kredon kaj fidon, poste iru reen, en la nomo de Dio, ĉar vi ne devas lasi vian maljunan patron en soleco.</p>

 <p id="cf1176">— Tio ĉi estas sankta homo — diris <span class="nomo" lang="la" title="Ne-Esperanta nomo. Lingvo: Latino">Quartus</span> — kiu fordonis sian tutan havaĵon, por min, nekonatan de li, elaĉeti el sklaveco. Donu al li por tio nia Sinjoro, la Savinto, ĉielan rekompencon.</p>

 <p id="cf1177">La grandega laboristo, aŭdinte ĉi tion, kliniĝis kaj kisis la manon de <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1178">— Kiel oni nomas vin, frato? — demandis la greko.</p>

 <p id="cf1179">— Ĉe la sankta bapto mi ricevis la nomon Urbano, patro.</p>

 <p id="cf1180">— Urbano, mia frato, ĉu vi havas tempon por libere paroli kun mi?</p>

 <p id="cf1181">— Nia laboro komenciĝas je noktomezo, kaj nun oni nur preparas por ni vespermanĝon.</p>

 <p id="cf1182">— Estas do sufiĉe da tempo — ni iru al la riverbordo, kaj tie vi aŭskultos miajn vortojn.</p>

 <p id="cf1183">Ili iris kaj sidiĝis sur ŝtona ĉebordaĵo, en silento, interrompata nur de la malproksima bruo de la muelŝtonoj kaj de murmurado de la fluantaj malsupre ondoj. Tie <span class="nomo" lang="la" title="Ne-Esperanta nomo. Lingvo: Latino">Chilo</span> fiksis la rigardon sur la vizaĝo de la laboristo, kiu malgraŭ iom severa kaj malgaja esprimo, kiun ordinare havis la vizaĝoj de barbaroj, loĝantaj en Romo, ŝajnis al li tamen bonkora kaj sincera.</p>

 <p id="cf1184">— Jes! — li diris interne al si mem. — Tio ĉi estas homo bona kaj malsaĝa, kiu senpage mortigos <span class="nomo" lang="la" title="Ne-Esperanta nomo. Lingvo: Latino">Glaucus</span>on.</p>

 <p id="cf1185">Poste li demandis:</p>

 <p id="cf1186">— Urbano, ĉu vi amas Kriston?</p>

 <p id="cf1187">— Per la koro kaj per la animo mi amas — respondis la laboristo.</p>

 <p id="cf1188">— Kaj viajn fratojn, kaj viajn fratinojn, kaj tiujn, kiuj instruis al vi la veron kaj kredon je Kristo?</p>

 <p id="cf1189">— Mi amas ilin ankaŭ, patro.</p>

 <p id="cf1190">— Pacu do estu kun vi.</p>

 <p id="cf1191">— Kaj kun vi, patro.</p>

 <p id="cf1192">Denove sekvis silento — nur malproksime bruis la muelŝtonoj, kaj malsupre murmuris la rivero.</p>

 <p id="cf1193"><span class="nomo" lang="la" title="Ne-Esperanta nomo. Lingvo: Latino">Chilo</span> fiksis la rigardon sur la hela brilo de la luno kaj per malrapida, mallaŭta voĉo komencis paroli pri la morto de Kristo. Li parolis kvazaŭ ne al Urbano, sed kvazaŭ al si mem, li rememoris tiun morton, aŭ ŝajnis konfidi la sekreton pri ĝi al tiu dormolulata urbo. Estis en tio io kortuŝa kaj kune solena. La laboristo ploris, kaj kiam <span class="nomo" lang="la" title="Ne-Esperanta nomo. Lingvo: Latino">Chilo</span> komencis ĝemi kaj plendi, ke en la momento de l’ morto de la Savinto ĉeestis neniu, kiu lin defendus, se ne de la krucumo, tiam almenaŭ de la ofendoj de la soldatoj kaj judoj — la grandegaj pugnoj de la barbaro kunpremiĝis pro doloro kaj subpremata furiozo. La morto nur movis lian koron, sed ĉe la penso pri tiu popolaĉo, mokanta la najlitan al la kruco ŝafidon, ribelis lia animo de simplulo kaj ekregadis lin sovaĝa venĝo-deziro.</p>

 <p id="cf1194">Kaj <span class="nomo" lang="la" title="Ne-Esperanta nomo. Lingvo: Latino">Chilo</span> demandis subite:</p>

 <p id="cf1195">— Urbano, ĉu vi scias, kiu estis Judaso?</p>

 <p id="cf1196">— Mi scias, mi scias! sed li pendiĝis! — ekkriis la laboristo.</p>

 <p id="cf1197">Kaj en lia voĉo estis kvazaŭ bedaŭro, ke la perfidulo mem punis sian krimon kaj ne povas jam trafi en liajn manojn.</p>

 <p id="cf1198">Sed <span class="nomo" lang="la" title="Ne-Esperanta nomo. Lingvo: Latino">Chilo</span> parolis plu:</p>

 <p id="cf1199">— Se li tamen ne estus pendiĝinta kaj se iu el la kristanoj renkontus lin sur kontinento aŭ sur maro, ĉu li ne devus venĝi la suferon, sangon kaj morton de la Savinto?</p>

 <p id="cf1200">— Kiu ne venĝus, patro!</p>

 <p id="cf1201">— Paco estu kun vi, fidela servanto de la Ŝafido. Jes! Ni rajtas pardoni malbonagojn, faritajn al ni, kiu rajtas tamen pardoni la malbonagon kontraŭ Dio? Sed kiel serpento naskas serpenton, kiel malbono malbonon kaj perfido perfidon, tiel el la veneno de Judaso naskiĝis alia perfidulo, kaj kiel la unua transdonis al la judoj kaj romaj soldatoj la Savinton, tiel ĉi tiu, kiu vivas inter ni, intencas transdoni liajn ŝafojn al lupo, kaj, se neniu kontraŭagos la perfidon, se neniu polvigos antaŭtempe la kapon de la serpento, nin ĉiujn atendas pereo, kaj kune kun ni pereos la gloro de la Ŝafido.</p>

 <p id="cf1202">La laboristo rigardis lin kun grandega maltrankvilo, kvazaŭ ne konsciigante al si tion, kion li aŭdis, kaj la greko, kovrinte la kapon per la rando de sia mantelo, komencis ripeti per voĉo, kvazaŭ venanta el sub la tero:</p>

 <p id="cf1203">— Ve al vi, servantoj de la vera Dio, ve al vi, kristanoj kaj kristaninoj!</p>

 <p id="cf1204">Kaj denove sekvis silento, denove oni aŭdis nur la bruon de la muelŝtonoj, obtuzan kantadon de la muelistoj kaj murmuradon de la rivero.</p>

 <p id="cf1205">— Patro — demandis fine la laboristo — kiu estas tiu perfidulo?</p>

 <p id="cf1206"><span class="nomo" lang="la" title="Ne-Esperanta nomo. Lingvo: Latino">Chilo</span> mallevis la kapon. Kiu estas tiu perfidulo? Filo de Judaso, filo de lia veneno, kiu ŝajnigas sin kristano kaj vizitas la preĝodomojn nur tial, por akuzi la fratojn antaŭ la cezaro, ke ili ne volas konfesi la cezaron, ke ili venenas fontanojn, murdas infanojn kaj volas detrui la urbon tiel, ke ne postrestu ŝtono sur ŝtono. Jen post kelkaj tagoj estos ordonite al la pretorianoj, ke ili malliberigu ĉiujn maljunulojn, virinojn kaj infanojn kaj konduku ilin je pereo, same kiel oni kondukis je morto la sklavojn de <span class="nomo" lang="la" title="Ne-Esperanta nomo. Lingvo: Latino">Pedanius</span> Secundus. Kaj ĉion tion faris tiu dua Judaso. Sed se la unuan neniu punis, se neniu venĝis kontraŭ li, se neniu defendis Kriston en la horo de lia martirigo, kiu volos puni tiun ĉi perfidulon, kiu polvigos la serpenton, antaŭ ol la cezaro lin elaŭskultos, kiu defendos de pereo la fratojn kaj la kredon je Kristo?</p>

 <p id="cf1207">Kaj Urbano, kiu ĝis tiam sidis sur la ŝtono ĉebordaĵo, leviĝis subite kaj diris:</p>

 <p id="cf1208">— Mi tion faros, patro.</p>

 <p id="cf1209"><span class="nomo" lang="la" title="Ne-Esperanta nomo. Lingvo: Latino">Chilo</span> leviĝis ankaŭ, rigardis dum momento la vizaĝon de la laboristo, lumigitan de la lunbrilo, poste, etendinte la brakon, metis malrapide la manon sur lian kapon.</p>

 <p id="cf1210">— Iru inter la kristanojn — li diris solene — iru en la preĝodomojn kaj demandu la fratojn pri <span class="nomo" lang="la" title="Ne-Esperanta nomo. Lingvo: Latino">Glaucus</span>, la kuracisto, kaj kiam oni montros lin al vi — en la nomo de Kristo, mortigu!...</p>

 <p id="cf1211">— Pri <span class="nomo" lang="la" title="Ne-Esperanta nomo. Lingvo: Latino">Glaucus</span>?... — ripetis la laboristo, kvazaŭ volante fiksi ĉi tiun nomon en sia memoro.</p>

 <p id="cf1212">— Ĉu vi konas lin?</p>

 <p id="cf1213">— Ne, mi ne konas. Miloj da kristanoj estas en la tuta Romo, kaj ne ĉiuj konas sin reciproke. Sed morgaŭ en Ostriano kunvenos nokte la fratoj kaj fratinoj, ĉiuj senescepte, ĉar venis la granda apostolo de Kristo, kiu tie instruos, kaj la fratoj montros al mi <span class="nomo" lang="la" title="Ne-Esperanta nomo. Lingvo: Latino">Glaucus</span>on.</p>

 <p id="cf1214">— En Ostriano? — demandis <span class="nomo" lang="la" title="Ne-Esperanta nomo. Lingvo: Latino">Chilo</span>. — Tio ja estas ekster la urbaj pordegoj. La fratoj kaj ĉiuj fratinoj? nokte? ekster la pordegoj, en Ostriano?</p>

 <p id="cf1215">— Jes, patro. Tio estas nia tombejo, inter <span class="nomo" lang="la" title="Ne-Esperanta nomo. Lingvo: Latino">Via Salaria</span> kaj <span class="nomo" lang="la" title="Ne-Esperanta nomo. Lingvo: Latino">Nomentana</span>. Ĉu vi ne sciis, ke tie instruos la granda apostolo?</p>

 <p id="cf1216">— Mi ne estis hejme dum du tagoj, tial mi ne ricevis lian leteron kaj mi ne sciis, kie estas Ostriano, ĉar antaŭ nelonge mi venis el Korinto, kie mi administras la kristanan komunumon. Sed tiel estas! kaj se Kristo tiel vin inspiris, iru nokte, mia filo, en Ostrianon, elserĉu tie inter la fratoj <span class="nomo" lang="la" title="Ne-Esperanta nomo. Lingvo: Latino">Glaucus</span>on kaj mortigu lin dum la reveno al la urbo, por kio paronditaj estos al vi ĉiuj pekoj. Kaj nun paco estu kun vi...</p>

 <p id="cf1217">— Patro...</p>

 <p id="cf1218">— Mi aŭskultas vin, servanto de la Ŝafido.</p>

 <p id="cf1219">Sur la vizaĝo de la laboristo bildiĝis embarasiteco. Jen antaŭ nelonge li mortigis homon, eble eĉ du homojn, kaj la instruo de Kristo malpermesas mortigi. Tamen li ne mortigis ilin por defendi sin mem, ĉar ankaŭ tio ĉi estas malpermesita! Li ne mortigis, Dio gardu, por profito... La episkopo mem donis al li fratojn, ke ili lin helpu, sed mortigi li malpermesis, li tamen malgraŭvole mortigis, ĉar Dio punis lin per tro granda forto... Kaj nun li ege pentas... La aliaj kantas ĉe la muelŝtonoj, sed li, malfeliĉa, pensas pri sia peko, pri la ofendo de la Ŝafido. Kiom li jam preĝis, kiom li ploris! Kiom li petis pardonon de la Ŝafido! Kaj ĝis nun li sentas, ke li ne pentis sufiĉe... Nun denove li promesis mortigi la perfidulon... Bone! Nur la proprajn ofendojn oni rajtas pardoni, do li mortigos lin, eĉ antaŭ la okuloj de ĉiuj fratoj kaj fratinoj, kiuj morgaŭ estos en Ostriano. Sed <span class="nomo" lang="la" title="Ne-Esperanta nomo. Lingvo: Latino">Glaucus</span> estu antaŭe kondamnita de la ĉefuloj de l’ frataro, de la episkopo aŭ de la apostolo. Mortigi ne estas malfacile, kaj mortigi perfidulon estas eĉ agrable, kiel mortigi lupon aŭ urson, sed se <span class="nomo" lang="la" title="Ne-Esperanta nomo. Lingvo: Latino">Glaucus</span> pereus senkulpe? Kiel preni sur sian konsciencon novan mortigon, novan pekon kaj novan ofendon de la Ŝafido?</p>

 <p id="cf1220">— Por juĝo mankas tempo mia filo — respondis <span class="nomo" lang="la" title="Ne-Esperanta nomo. Lingvo: Latino">Chilo</span> — ĉar la perfidulo rekte el Ostriano iros al la cezaro, en Antiumon, aŭ rifuĝos en la domon de unu patricio, kies pagato li estas, sed jen mi donos al vi signon; kiam vi montros ĝin post la mortigo de <span class="nomo" lang="la" title="Ne-Esperanta nomo. Lingvo: Latino">Glaucus</span>, tiel la episkopo, kiel la apostolo benos vian faron.</p>

 <p id="cf1221">Dirinte ĉi tion, li eligis moneron, poste komencis serĉi ĉe sia zono tranĉilon, kaj trovinte ĝin, skrapis per la akraĵo sur la sesterco la signon de kruco kaj donis la moneron al la laboristo.</p>

 <p id="cf1222">— Jen la verdikto je <span class="nomo" lang="la" title="Ne-Esperanta nomo. Lingvo: Latino">Glaucus</span> kaj signo por vi. Kiam, foriginte <span class="nomo" lang="la" title="Ne-Esperanta nomo. Lingvo: Latino">Glaucus</span>on el la mondo, vi montros ĝin al la episkopo, li absolvos al vi ankaŭ tiun antaŭan mortigon, kiun vi malgraŭvole plenumis.</p>

 <p id="cf1223">La laboristo etendis la manon por preni la moneron, sed havante tro freŝe en la memoro la unuan mortigon, li spertis kvazaŭ senton de timo.</p>

 <p id="cf1224">— Patro — li diris per preskaŭ petega voĉo — ĉu vi prenas sur vian konsciencon tiun faron kaj ĉu vi mem aŭdis <span class="nomo" lang="la" title="Ne-Esperanta nomo. Lingvo: Latino">Glaucus</span>on, perfidantan la fratojn?</p>

 <p id="cf1225"><span class="nomo" lang="la" title="Ne-Esperanta nomo. Lingvo: Latino">Chilo</span> ekkomprenis, ke li devas prezenti iajn pruvojn, diri iujn nomojn, aŭ alie en la koron de la grandegulo povas enŝteli sin dubo. Kaj subite feliĉa penso ekbrilis en lia kapo.</p>

 <p id="cf1226">— Aŭskultu, Urbano — li diris — mi loĝas en Korinto, sed mi devenas el Koso, kaj ĉi tie, en Romo, mi instruas la instruon de Kristo al unu servantino el mia patrujo, nomata <span class="nomo" lang="la" title="Ne-Esperanta nomo. Lingvo: Latino">Eunice</span>. Ŝi servas, kiel <em><span class="fremda" lang="la" title="Ne-Esperanta teksto. Lingvo: Latino">vestiplica,</span></em> en la domo de la amiko de l’ cezaro, iu <span class="nomo" lang="la" title="Ne-Esperanta nomo. Lingvo: Latino">Petronius</span>. Kaj en tiu domo mi aŭdis, kiel Glaŭcus devigis sin perfidi ĉiujn kristanojn, kaj krom tio promesis al alia konfidato de la cezaro, <span class="nomo" lang="la" title="Ne-Esperanta nomo. Lingvo: Latino">Vinicius</span>, ke li trovos por li inter la kristanoj junulinon...</p>

 <p id="cf1227">En tiu ĉi momento li interrompis kaj mirege rigardis la laboriston, kies okuloj ekbrilis subite, kiel okuloj de sovaĝa besto, kaj la vizaĝo alprenis la esprimon de terura kolero kaj minaco.</p>

 <p id="cf1228">— Kio estas al vi? — li demandis preskaŭ kun timo.</p>

 <p id="cf1229">— Nenio, patro. Mi mortigos morgaŭ <span class="nomo" lang="la" title="Ne-Esperanta nomo. Lingvo: Latino">Glaucus</span>on!...</p>

 <p id="cf1230">Sed la greko eksilentis; post momento, preninte la laboriston je la ŝultroj, li turnis lin tiel, ke la lumo de la luno falu rekte sur lian vizaĝon, kaj komencis rigardi lin atente. Videble estis, ke li hezitis en la animo, ĉu demandi lin plu kaj igi ĉion malkaŝa, aŭ kontentiĝi ĉi-momente per tio, kion li eksciis aŭ divenis.</p>

 <p id="cf1231">Fine tamen lia denaska singardemo venkis. Li ekspiris profunde, foje kaj refoje, poste metinte denove la manon sur la kapon de la laboristo, demandis per solena kaj emfaza voĉo:</p>

 <p id="cf1232">— Ĉe la sankta bapto oni ja donis al vi la nomon Urbano?</p>

 <p id="cf1233">— Jes, patro.</p>

 <p id="cf1234">— Paco do estu kun vi, Urbano.</p>

 </div>

 <div class="chapitro" id="quovadis18"> <h3 id="cf1235">ĈAPITRO <span class="num" title="">XVIII</span> </h3> <p id="cf1236"><span class="nomo" lang="la" title="Ne-Esperanta nomo. Lingvo: Latino">Petronius</span> al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1237">“Plorinda estas via stato, <em><span class="fremda" lang="la" title="Ne-Esperanta teksto. Lingvo: Latino">carissime!</span></em> Venuso evidente konfuzis vian prudenton, senigis vin de la saĝo, memoro kaj kapablo pensi pri io ajn, ekster amo. Tralegu iam tion, kion vi respondis al mia letero, kaj vi vidos, kiel via menso indiferentiĝis al ĉio, kio ne estas <span class="nomo" lang="la" title="Ne-Esperanta nomo. Lingvo: Latino">Ligia</span>, kiel ĝi nur pri ŝi okupiĝas, al ŝi senĉese revenas kaj rondflugas super ŝi, kvazaŭ akcipitro super ĉasata rabaĵo. Je Polukso! trovu ŝin pli rapide; alie, se la fajro ne transformos vin en cindron, vi ŝanĝos vin en la egiptan Sfinkson, kiu, ekaminte, kiel oni diras, la palan Izidon, iĝis al ĉio surda, indiferenta kaj atendas nur nokton, por povi rigardi la amatinon per la ŝtonaj okuloj.</p>

 <p id="cf1238">Trakuradu vespere, alivestita, la urbon, vizitadu kun via filozofo la kristanajn preĝodomojn. Ĉio, kio vekas esperon kaj pasigas la tempon, estas laŭdinda. Sed, pro amikeco al mi, faru unu aferon: tiu <span class="nomo" lang="la" title="Ne-Esperanta nomo. Lingvo: Latino">Ursus</span>, la sklavo de <span class="nomo" lang="la" title="Ne-Esperanta nomo. Lingvo: Latino">Ligia</span>, estas laŭdire eksterordinare forta homo, dungu do <span class="nomo" lang="la" title="Ne-Esperanta nomo. Lingvo: Latino">Crot</span>on kaj faradu la serĉojn triope. Tiel estos pli sendanĝere kaj pli prudente. La kristanoj, se apartenas al ili <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span>, ne estas verŝajne tiaj friponoj, kiaj oni ilin ĝenerale opinias, ili pruvis tamen ĉe la forkapto de <span class="nomo" lang="la" title="Ne-Esperanta nomo. Lingvo: Latino">Ligia</span>, ke kiam la afero koncernas unu el ilia ŝafaro, ili scias ne ŝerci. Kiam vi ekvidos <span class="nomo" lang="la" title="Ne-Esperanta nomo. Lingvo: Latino">Ligia</span>n, mi scias, ke vi ne kapablos vin deteni kaj ekdeziros ŝin tuj forkonduki, sed kiel vi tion plenumos sole kun Chilonides? <span class="nomo" lang="la" title="Ne-Esperanta nomo. Lingvo: Latino">Croto</span> tamen, vin helpos, se ŝin eĉ defendus dek tiaj ligoj, kiel tiu <span class="nomo" lang="la" title="Ne-Esperanta nomo. Lingvo: Latino">Ursus</span>. Ne lasu vin ekspluati de <span class="nomo" lang="la" title="Ne-Esperanta nomo. Lingvo: Latino">Chilo</span>, sed por <span class="nomo" lang="la" title="Ne-Esperanta nomo. Lingvo: Latino">Croto</span> ne avaru monon. El ĉiuj konsiloj, kiujn mi povas al vi sendi, ĉi tiu estas la plej bona.</p>

 <p id="cf1239">Tie ĉi oni jam ĉesis paroli pri la malgranda aŭgustino kaj pri tio, ke ŝi mortis pro sorĉoj. <span class="nomo" lang="la" title="Ne-Esperanta nomo. Lingvo: Latino">Poppaea</span> ankoraŭ aludas ilin iafoje, sed la menso de la cezaro estas okupita per io alia; cetere, se estas vere, ke la <em><span class="fremda" lang="la" title="Ne-Esperanta teksto. Lingvo: Latino">diva</span></em> aŭgustino estas denove graveda, tiam ankaŭ en ŝi la memoro pri tiu infano malaperos sen iaj postsignoj. Ni estas jam de dekkelkaj tagoj en Neapolo, aŭ, pli ĝuste, en Bajoj. Se vi kapablus pensi pri io ajn, tiam la eĥoj pri nia restado ĉi tie devus atingi viajn orelojn, ĉar la tuta Romo parolas sendube pri nenio alia. Ni do iris rekte en Bajojn, kie unue atakis nin rememoroj pri la patrino kaj riproĉoj de la konscienco. Sed ĉu vi scias, al kio <span class="nomo" lang="la" title="Ne-Esperanta nomo. Lingvo: Latino">Ahenobarbus</span> jam venis? Jen al tio, ke eĉ la patrinmortigo servas al li nur kiel temo por versaĵoj kaj lud-okazo de arlekene-tragikaj scenoj. Li sentis iam verajn riproĉojn de la konscienco nur tiom, kiom li estas malkuraĝulo. Nun, kiam li konvinkiĝis, ke la mondo estas, kiel ĝi estis, sub liaj piedoj, kaj neniu dio venĝis kontraŭ li, li nur ŝajnigas ilin, por kortuŝi la homojn per sia sorto. Iafoje li kurlevas sin nokte, certigante, ke lin pelas Furioj, li vekas nin, rigardas post sin alprenas la sintenon de komedianto, lundanta la rolon de Oresto, kaj plie, de aĉa komedianto, li deklamas grekajn versaĵojn kaj rigardas, ĉu ni lin admiras. Kaj ni, kompreneble, admiras lin! kaj anstataŭ diri al li: iru dormi, arlekenaĉo! ni ankaŭ agordiĝas al la tono de tragedio kaj defendas la grandan artiston de Furioj. Je Kastoro! sendube atingis vin almenaŭ la famo, ke li prezentiĝis publike en Neapolo. Oni kunpelis ĉiujn grekajn sentaŭgulojn el Neapolo kaj el la najbaraj urboj; ili plenigis la arenon per tiel malagrabla odoro de ajlo kaj ŝvito, ke mi dankis al la dioj, ke anstataŭ sidi en la unuaj vicoj, inter la aŭgustanoj, mi estis kun la cezaro post la scenejo. Kaj ĉu vi kredos tion, ke li timis? Li vere timis. Li prenis kelkfoje mian manon kaj metis ĝin al sia koro, kiu batis efektive per pli rapida ritmo. Lia spirado iĝis mallonga, kaj en la momento, kiam estis tempo eniri, li paliĝis, kiel pergameno, kaj ŝvitaj gutoj kovris lian frunton. Li ja sciis tamen, ke en ĉiuj vicoj sidas pretaj pretorianoj, armitaj per bastonoj, per kiuj, se bezone, ili estis stimulontaj la fervoron. Sed ne estis bezone. Neniu aro da simioj el la ĉirkaŭaĵoj de Kartago scipovas tiel hurli, kiel hurlis tiu aĉularo. Mi diras al vi, ke la odoro de ajlo venis eĉ en la scenejon, kaj <span class="nomo" lang="la" title="Ne-Esperanta nomo. Lingvo: Latino">Nero</span> riverencis, premis la manojn al la koro, sendis mankisojn kaj ploris. Poste li enkuris inter nin, kiuj atendis post la scenejo, kiel ebria, vokante: “Kio estas ĉiuj triumfoj kompare kun tiu ĉi mia triumfo?” Kaj tie la aĉularo ĉiam ankoraŭ hurlis kaj aplaŭdis, sciante, ke ĝi elaplaŭdas al si favoron, donacojn, festenon, loteriajn biletojn kaj novan spektaklon kun la cezaro-arlekeno. Mi eĉ ne miras ilin, ke ili aplaŭdis, ĉar tion oni ĝis nun ne vidis. Li dume ripetadis ĉiu-momente: “Jen kio estas la grekoj! Jen kio estas la grekoj!” Kaj ŝajnas al mi, ke de tiu momento lia malamo al Romo kreskis ankoraŭ pli. Malgraŭ tio en Romon estas senditaj specialaj kurieroj kun sciigoj pri la triumfo, kaj ni atendas en la proksimaj tagoj dankesprimojn de la senato. Tuj post la unua prezentiĝo de <span class="nomo" lang="la" title="Ne-Esperanta nomo. Lingvo: Latino">Nero</span> havis lokon ĉi tie stranga okazo. Jen la teatro subite falis en ruinon, sed tiam, kiam la homoj estis jam elirintaj. Mi estis sur la loko de la akcidento kaj ne vidis, ke oni eligis eĉ unu kadavron el sub la ruboj. Multaj, eĉ inter la grekoj, rigardas ĉi tion kiel koleron de la dioj pro la profano de la imperiestra aŭtoritato, sed li, kontraŭe, asertas, ke ĝi estas favorsigno de la dioj, kiuj evidente ŝirmas per sia gardo lian kantadon kaj tiujn, kiuj lin aŭskultas. El tio sekvas oferdonoj en ĉiuj temploj kaj grandaj danksolenoj, kaj por li — nova kuraĝigo al la vojaĝo en Aĥajon. Antaŭ kelkaj tagoj li tamen diris al mi, ke li timas, kion diros pri tio la roma popolo kaj ĉu ĝi ne ekscitiĝos, tiel pro amo al li, kiel pro maltrankvilo pri la disdonado de greno kaj pri la cirkludoj, kiujn ĝi povus perdi en la okazo de pli longa foresto de la cezaro.</p>

 <p id="cf1240">Ni veturas tamen en Beneventon por rigardi la ŝuistajn luksaĵojn, per kiuj glorigos sin <span class="nomo" lang="la" title="Ne-Esperanta nomo. Lingvo: Latino">Vatinius</span>, kaj el tie, zorgataj de la diaj fratoj de Heleno — en Grekujon. Koncerne min, mi rimarkis unu aferon, ke kiam oni estas inter homoj frenezaj, oni ankaŭ iĝas freneza, kaj plie, oni trovas ian ĉarmon en frenezaĵoj. Grekujo kaj vojaĝo kun milo da citroj, ia triumfiro de Bakĥo meze de nimfoj kaj bakĥantinoj, kronitaj per mirta verdaĵo, per folioj de vinberujo kaj lonicero, veturiloj kun aljunigitaj tigroj, floroj, tirsoj, laŭrokronoj, ekkrioj: <em><span class="fremda" lang="la" title="Ne-Esperanta teksto. Lingvo: Latino">evoe!</span></em> muziko, poezio aplaŭdanta Grekujo — ĉio tio estas bona, sed ni havas ĉi tie ankoraŭ pli kuraĝajn intencojn. Ni volus krei orientan, fabelan imperion, regnon de palmoj, suno, poezio kaj de realo, transformita en sonĝon, kaj de vivo, transformita en unu volupton. Ni volus forgesi pri Romo, kaj la ĉefpunkton de la mondo loki ie inter Grekujo, Azio kaj Egipto, vivi la vivon ne de homoj, sed de dioj, ne scii, kio estas ĉiutageco, vagi en oraj galeroj, sub la ombro de purpuraj veloj, tra Arĥipelago, esti Apolono, Oziriso kaj Baalo en unu persono, esti roza kun matenruĝo, esti ora kun la suno, esti arĝenta kun la luno, regi, kanti, revi... Kaj ĉu vi kredas, ke mi, kies prudento valoras ankoraŭ sestercon, kaj la juĝo — ason, mi tamen ankaŭ lasas min forporti de tiuj fantazioj, kaj me lasas min forporti tial, ke, se ili estas neeblaj, ili estas almenaŭ grandaj kaj neordinaraj... Tia imperio fabela estus tamen io, kio iam, post multaj jarcentoj, ŝajnus al homoj sonĝo. Se Venuso ne prenas sur sin la formon de tia <span class="nomo" lang="la" title="Ne-Esperanta nomo. Lingvo: Latino">Ligia</span>, aŭ, almenaŭ, de tia sklavino, kiel <span class="nomo" lang="la" title="Ne-Esperanta nomo. Lingvo: Latino">Eunice</span>, kaj se ne ornamas ĝin arto, la vivo mem estas naŭza kaj ofte havas la vizaĝon de simio. Sed la Kuprobarba ne realigos siajn projektojn, eĉ tial nur, ke en tiu fabela regno de poezio kaj Oriento ne devas esti loko por perfidoj, malnoblaĵoj kaj morto, dum en li sub la masko de poeto sidas aĉa komedianto, malsprita veturigisto kaj triviala tirano. Kaj intertempe ni sufokas homojn, se ili nin iel ĝenas. La kompatinda <span class="nomo" lang="la" title="Ne-Esperanta nomo. Lingvo: Latino">Torquatus Silanus</span> estas jam ombro. Li malfermis siajn vejnojn antaŭ kelkaj tagoj. <span class="nomo" lang="la" title="Ne-Esperanta nomo. Lingvo: Latino">Lecanius</span> kaj <span class="nomo" lang="la" title="Ne-Esperanta nomo. Lingvo: Latino">Licinius</span> kun timo akceptas la konsulajn oficojn, la maljuna <span class="nomo" lang="la" title="Ne-Esperanta nomo. Lingvo: Latino">Thraseas</span> ne evitos morton, ĉar li kuraĝas esti honesta. <span class="nomo" lang="la" title="Ne-Esperanta nomo. Lingvo: Latino">Tigellinus</span> ne sukcesas ĝis nun havigi por mi la ordonon, ke mi malfermu miajn vejnojn. Mi estas ankoraŭ bezona, ne nur kiel <em><span class="fremda" lang="la" title="Ne-Esperanta teksto. Lingvo: Latino">elegantiae arbiter,</span></em> sed ankaŭ kiel homo, sen kies konsiloj kaj gusto la ekskurso en Aĥajon povus ne sukcesi. Ofte mi tamen pensas, ke pli aŭ malpli frue la fino devas esti tia, kaj ĉu vi scias, kion mi tiam deziras? jen, ke la Kuprobarba ne ricevu tiun mian vazon el murho<a class="noto" title="Ligilo al “#noto-quo-vadis-9”" href="#noto-quo-vadis-9" id="quo-vadis-9">*</a>, kiun vi konas kaj admiras. Se ne la momento de mia morto vi estos apud mi, mi donos ĝin al vi, se vi estos for, mi ĝin frakasos. Sed dume ni havas ankoraŭ antaŭ ni la ŝuistan Beneventon, la olimpan Grekujon kaj Faton, kiu difinas al ĉiu vojon nekonatan kaj neantaŭvideblan. Restu en sano kaj dungu <span class="nomo" lang="la" title="Ne-Esperanta nomo. Lingvo: Latino">Crot</span>on, aŭ oni duafoje forrabos de vi <span class="nomo" lang="la" title="Ne-Esperanta nomo. Lingvo: Latino">Ligia</span>n. <span class="nomo" lang="la" title="Ne-Esperanta nomo. Lingvo: Latino">Chilonides</span>on, kiam vi ĉesos lian bezoni, sendu al mi, kie ajn mi estos. Eble mi faros el li alian <span class="nomo" lang="la" title="Ne-Esperanta nomo. Lingvo: Latino">Vatinius</span>on kaj eble konsuloj kaj senatanoj tremos iam antaŭ li, kiel ili tremas antaŭ tiu unua kavaliro <span class="nomo" lang="und" title="Ne-Esperanta nomo. Lingvo: nespecifita">Aleno</span>. Valorus ĝisvivi tiun spektaklon. Kiam vi reakiros Ligan, sciigu min pri tio, por ke mi oferu por vi ambaŭ paron de ciganoj kaj paron de kolomboj en la ĉi tiea ronda templeto de Venuso. Mi vidis iam en sonĝo <span class="nomo" lang="la" title="Ne-Esperanta nomo. Lingvo: Latino">Ligia</span>n en viaj brakoj, serĉantan viajn kisojn. Zorgu, ke ĝi estu aŭgura sonĝo. Neniaj nuboj estu sur via ĉielo, kaj se ili estos, havu ili la koloron kaj aromon de rozo. Restu en sano. Adiaŭ!”</p>

 <div id="noto-quo-vadis-9" class="noto "> <a class="noto" href="#quo-vadis-9">*</a> Mineralo, el kiu oni faris multekostajn vazojn (fluorspato).</div>

 </div>

 <div class="chapitro" id="quovadis19"> <h3 id="cf1241">ĈAPITRO <span class="num" title="">XIX</span> </h3> <p id="cf1242">Apenaŭ <span class="nomo" lang="la" title="Ne-Esperanta nomo. Lingvo: Latino">Vinicius</span> finis legi, en la bibliotekon mallaŭte enŝovis sin anoncita de neniu <span class="nomo" lang="la" title="Ne-Esperanta nomo. Lingvo: Latino">Chilo</span>, ĉar al la servistoj estis ordonite enlasi lin je ĉiu horo de tago kaj nokto.</p>

 <p id="cf1243">— La dia patrino de via grandanima antaŭulo, Eneo — li diris — estu al vi tiel favora, sinjoro, kiel al mi favora estis la dia filo de <span class="nomo" lang="la" title="Ne-Esperanta nomo. Lingvo: Latino">Maio</span>.</p>

 <p id="cf1244">— Tio signifas?... — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>, saltleviĝante de la tablo, ĉe kiu li sidis.</p>

 <p id="cf1245"><span class="nomo" lang="la" title="Ne-Esperanta nomo. Lingvo: Latino">Chilo</span> levis la kapon kaj diris:</p>

 <p id="cf1246">— <em><span class="fremda" lang="la" title="Ne-Esperanta teksto. Lingvo: Latino">Eureka!</span></em></p>

 <p id="cf1247">La juna patricio tiel emociiĝis, ke dum longa tempo li ne povis eldiri eĉ vorton.</p>

 <p id="cf1248">— Vi vidis ŝin? — li demandis fine.</p>

 <p id="cf1249">— Mi vidis <span class="nomo" lang="la" title="Ne-Esperanta nomo. Lingvo: Latino">Ursus</span>on, sinjoro, kaj mi parolis kun li.</p>

 <p id="cf1250">— Kaj vi scias, kie ili sin kaŝis?</p>

 <p id="cf1251">— Ne, sinjoro. Iu alia pro nura memamo komprenigus al la ligo, ke li divenis, kiu li estas, iu alia penus esplori de li, kie li loĝas, kaj aŭ ricevus pugnobaton, post kiu ĉiuj teraj aferoj iĝus al li indiferentaj, aŭ vekus malfidon de la grandegulo kaj kaŭzus tion, ke por la fraŭlino oni serĉus ankoraŭ en la sama nokto alian kaŝejon. Mi tion ne faris, sinjoro. Sufiĉas al mi scii, ke <span class="nomo" lang="la" title="Ne-Esperanta nomo. Lingvo: Latino">Ursus</span> laboras apud <span class="nomo" lang="la" title="Ne-Esperanta nomo. Lingvo: Latino">Emporium</span>, ĉe muelisto, kiu nomas sin <span class="nomo" lang="la" title="Ne-Esperanta nomo. Lingvo: Latino">Demas</span>, kiel via liberigito, sinjoro, kaj tio sufiĉas al mi tial, ke nun iu ajn el viaj fidataj sklavoj povas matene postiri lin kaj eltrovi ilian kaŝejon. Mi nur alportas al vi, sinjoro, la certecon, ke se <span class="nomo" lang="la" title="Ne-Esperanta nomo. Lingvo: Latino">Ursus</span> trovas sin ĉi tie, tiam ankaŭ la dia <span class="nomo" lang="la" title="Ne-Esperanta nomo. Lingvo: Latino">Ligia</span> estas en Romo, kaj alian novaĵon, ke la hodiaŭan nokton ŝi estos preskaŭ certe en Ostriano...</p>

 <p id="cf1252">— En Ostriano? Kie ĝi estas? — interrompis <span class="nomo" lang="la" title="Ne-Esperanta nomo. Lingvo: Latino">Vinicius</span>, volante videble tuj kuri al la montrata loko.</p>

 <p id="cf1253">— Tio estas malnova tombejo inter <span class="nomo" lang="la" title="Ne-Esperanta nomo. Lingvo: Latino">Via Salaria</span> kaj <span class="nomo" lang="la" title="Ne-Esperanta nomo. Lingvo: Latino">Nomentana</span>. Tiu <em><span class="fremda" lang="la" title="Ne-Esperanta teksto. Lingvo: Latino">pontifex maximus</span></em> de la kristanoj, pri kiu mi menciis al vi, sinjoro, kaj kiun oni atendis multe pli malfrue, jam alvenis, kaj hodiaŭ nokte li baptos kaj instruos en tiu tombejo. Ili kaŝas sin kun sia instruo, ĉar kvankam ĝis nun estas neniaj ediktoj, kiuj ĝin malpermesus, la popolo ilin malamas, do ili devas esti singardemaj. <span class="nomo" lang="la" title="Ne-Esperanta nomo. Lingvo: Latino">Ursus</span> mem diris al mi, ke ĉiuj senescepte kunvenos hodiaŭ en Ostriano, ĉar ĉiu volas vidi kaj aŭdi tiun, kiu estis la unua disĉiplo de Kristo, kaj kiun ili nomas Sendito. Kaj ĉar la virinoj egale kun la viroj aŭskultas ĉe ili la instruojn, tial el la virinoj forestos eble sole <span class="nomo" lang="la" title="Ne-Esperanta nomo. Lingvo: Latino">Pomponia</span>, ĉar ŝi ne povus pravigi antaŭ <span class="nomo" lang="la" title="Ne-Esperanta nomo. Lingvo: Latino">Aulus</span>, adoranto de la malnovaj dioj, kial ŝi forlasas nokte la domon, tamen <span class="nomo" lang="la" title="Ne-Esperanta nomo. Lingvo: Latino">Ligia</span>, kiu estas prizorgata de <span class="nomo" lang="la" title="Ne-Esperanta nomo. Lingvo: Latino">Ursus</span> kaj de la ĉefuloj de la komunumo, ho sinjoro, venos kun aliaj virinoj sendube.</p>

 <p id="cf1254"><span class="nomo" lang="la" title="Ne-Esperanta nomo. Lingvo: Latino">Vinicius</span>, kiu vivis ĝis nun kvazaŭ en febro, subtenata sole de la espero, nun, kiam tiu ĉi espero ŝajnis realiĝanta, eksentis subite tian senfortiĝon, kian sentas homo post superforta vojaĝo, ĉe sia celo. <span class="nomo" lang="la" title="Ne-Esperanta nomo. Lingvo: Latino">Chilo</span> rimarkis ĉi tion kaj decidis ĝin profiti.</p>

 <p id="cf1255">— La pordegoj estas, vere, gardataj de viaj sklavoj, sinjoro, kaj la kristanoj certe tion scias. Sed ili ne bezonas la pordegojn. Tibro ankaŭ ilin ne bezonas, kaj kvankam de la rivero al tiuj vojoj estas malproksime, valoras longigi la iradon, por vidi la “grandan apostolon”. Cetere ili povas havi milojn da rimedoj por transiĝi ekster la muregojn. Kaj mi scias, ke ili havas rimedojn. En Ostriano vi trovos, sinjoro, <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj se eĉ, kion mi ne supozas, ŝi forestus, estos tie <span class="nomo" lang="la" title="Ne-Esperanta nomo. Lingvo: Latino">Ursus</span>, ĉar li promesis al mi mortigi <span class="nomo" lang="la" title="Ne-Esperanta nomo. Lingvo: Latino">Glaucus</span>on. Li mem diris al mi, ke li ĉeestos kaj ke li mortigos tie <span class="nomo" lang="la" title="Ne-Esperanta nomo. Lingvo: Latino">Glaucus</span>on, ĉu vi aŭdas, nobla tribuno? Nun, aŭ vi iros post li kaj ekscios, kie <span class="nomo" lang="la" title="Ne-Esperanta nomo. Lingvo: Latino">Ligia</span> loĝas, aŭ vi ordonos al viaj sklavoj kapti lin, kiel mortiginton, kaj havante lin en viaj manoj, vi havigos de li konfeson, kie li kaŝis <span class="nomo" lang="la" title="Ne-Esperanta nomo. Lingvo: Latino">Ligia</span>n. Mi faris mian taskon! Iu alia, ho sinjoro, dirus al vi, ke li eltrinkis kun <span class="nomo" lang="la" title="Ne-Esperanta nomo. Lingvo: Latino">Ursus</span> dek kruĉojn da plej bona vino, antaŭ ol li havigis de li la sekreton; iu alia dirus al vi, ke li malgajnis mil sestercojn, ludante kun la ligo je <em><span class="fremda" lang="la" title="Ne-Esperanta teksto. Lingvo: Latino">scriptae duodecim</span></em> aŭ de li aĉetis la sekreton por du mil... Mi scias, ke vi redonus tion al mi duoble, sed malgraŭ tio, unu fojon en la vivo... tio estas, mi volis diri: kiel ĉiam en la vivo, mi estos honesta, ĉar mi ne dubas, ke, kiel diris la grandanima Petrontius, ĉiun miajn elspezojn kaj esperojn superos via malavareco.</p>

 <p id="cf1256">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu estis soldato kaj kutimis ne nur helpi sin en ĉiaj okazoj, sed ankaŭ agi, tuj ekregis la momentan malfortecon kaj diris:</p>

 <p id="cf1257">— Vi ne disreviĝos pri mia grandanimeco, antaŭe tamen vi iros kun mi en Ostrianon.</p>

 <p id="cf1258">— Mi, en Ostrianon? — demandis <span class="nomo" lang="la" title="Ne-Esperanta nomo. Lingvo: Latino">Chilo</span>, kiu neniom deziris tien iri. — Mi, nobla tribuno, promesis al vi trovi <span class="nomo" lang="la" title="Ne-Esperanta nomo. Lingvo: Latino">Ligia</span>n, sed mi ne promesis ŝin forkapti... Pensu, sinjoro, kio okazus al mi, se tiu liga urso, disŝirinte <span class="nomo" lang="la" title="Ne-Esperanta nomo. Lingvo: Latino">Glaucus</span>on, konvinkiĝus samtempe, ke li ne tute prave lin disŝiris? Ĉu li ne konsiderus min (cetere malprave) la kaŭzinto de la plenumita murdo? Memoru, sinjoro, ke ju pli granda filozofo iu estas, des pli malfacile estas al li respondi malsaĝajn demandojn de simpluloj, kion do mi al li respondus, se li demandus min, kial mi akuzis <span class="nomo" lang="la" title="Ne-Esperanta nomo. Lingvo: Latino">Glaucus</span>on, la kuraciston? Se vi tamen suspektas, ke mi vin trompas, mi diros al vi: pagu al mi nur tiam, kiam mi montros al vi la domon, en kiu <span class="nomo" lang="la" title="Ne-Esperanta nomo. Lingvo: Latino">Ligia</span> loĝas, kaj hodiaŭ elmontru al mi nur parteton de via malavareco, por ke, se ankaŭ vin, sinjoro (de kio gardu ĉiuj dioj), trafus la akcidento, mi ne restu tute sen rekompenco. Via koro neniam ĝin elportus.</p>

 <p id="cf1259"><span class="nomo" lang="la" title="Ne-Esperanta nomo. Lingvo: Latino">Vinicius</span> alpaŝas al kesto, nomata <em><span class="fremda" lang="la" title="Ne-Esperanta teksto. Lingvo: Latino">arca</span></em>, staranta sur marmora bazo kaj, eliginte el ĝi sakon, ĵetis ĝin al <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1260">— Tie ĉi estas <em><span class="fremda" lang="la" title="Ne-Esperanta teksto. Lingvo: Latino">scrupula</span></em> — li diris — kiam <span class="nomo" lang="la" title="Ne-Esperanta nomo. Lingvo: Latino">Ligia</span> estos en mia domo, vi ricevos saman sakon, plenigitan per <em><span class="fremda" lang="la" title="Ne-Esperanta teksto. Lingvo: Latino">aurei</span></em>.<a class="noto" title="Ligilo al “#noto-quo-vadis-10”" href="#noto-quo-vadis-10" id="quo-vadis-10">*</a></p>

 <div id="noto-quo-vadis-10" class="noto "> <a class="noto" href="#quo-vadis-10">*</a> <em><span class="fremda" lang="la" title="Ne-Esperanta teksto. Lingvo: Latino">Scripulum</span></em> aŭ <em lang="la" title="Ne-Esperanta teksto. Lingvo: Latino">scrupulum</em> — malgranda ora monero, egala al triono da ora denaro, aŭ <em><span class="fremda" lang="la" title="Ne-Esperanta teksto. Lingvo: Latino">aureus</span></em>.</div>

 <p id="cf1261">— Jovo!!! — ekkriis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1262">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> kuntiris la brovojn.</p>

 <p id="cf1263">— Ĉi tie oni donos al vi manĝi, post kio vi povos ripozi. Ĝis la vespero vi ne forlasos la domon, kaj kiam noktiĝos, vi akompanos min en Ostrianon.</p>

 <p id="cf1264">Sur la vizaĝo de la greko bildiĝis dum momento timo kaj hezito, poste li tamen trankviliĝis kaj diris:</p>

 <p id="cf1265">— Kiu povas kontraŭstari al vi, sinjoro! Akceptu ĉi tiujn vortojn, kiel bonan aŭguron, kiel la similajn akceptis nia granda heroo en la templo de Amono. Koncerne min, tiuj ĉi “skrupuloj” (ĉi tion dirante, li skuis la sakon) superpezis la miajn, ne parolante jam pri via societo, kiu estas por mi feliĉo kaj ĝuo...</p>

 <p id="cf1266">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> malpacience interrompis al li kaj komencis demandi pri detaloj de la interparolo kun <span class="nomo" lang="la" title="Ne-Esperanta nomo. Lingvo: Latino">Ursus</span>. Unu afero montriĝis klare el ili: nome, ke aŭ ili trovos la kaŝejon de <span class="nomo" lang="la" title="Ne-Esperanta nomo. Lingvo: Latino">Ligia</span> ankoraŭ en tiu ĉi nokto, aŭ povos forkapti ŝin mem en la revenvojo el Ostriano. Kaj ĉe tiu ĉi penso <span class="nomo" lang="la" title="Ne-Esperanta nomo. Lingvo: Latino">Vinicius</span>on ekposedis superhoma ĝojo. Nun, kiam li havis certecon, ke li reakiros <span class="nomo" lang="la" title="Ne-Esperanta nomo. Lingvo: Latino">Ligia</span>n, la kolero je ŝi kaj la ofendosento, kiun li havis kontraŭ ŝi, malaperis. Por tiu ĉi ĝojo li pardonis al ŝi ĉiujn kulpojn. Li pensis nur pri ŝi, kiel pri kara kaj dezirata persono, kaj li havis la impreson, kvazaŭ ŝi estus revenonta post longa vojaĝo. Li sentis la deziron kunvoki siajn sklavojn kaj ordoni al ili ornami la domon per girlandoj. Li ne havis en ĉi tiu momento koleron eĉ kontraŭ <span class="nomo" lang="la" title="Ne-Esperanta nomo. Lingvo: Latino">Ursus</span>. Li estis preta ĉion al ĉiuj pardoni. <span class="nomo" lang="la" title="Ne-Esperanta nomo. Lingvo: Latino">Chilo</span>, al kiu ĝis nun, malgraŭ la servoj de la greko, li sentis certan abomenon, la unuan fojon ekŝajnis al li homo amuza kaj kune neordinara. Lumiĝis lia domo, lumiĝis liaj okuloj kaj lumiĝis la vizaĝo. Li komencis denove senti la junecon kaj la plezuron de la vivo. La iama malserena sufero ne lasis lin ankoraŭ sufiĉe mezuri, kiel li amis <span class="nomo" lang="la" title="Ne-Esperanta nomo. Lingvo: Latino">Ligia</span>n. Li ekkomprenis tion nur nun, kiam li esperis ŝin havi. La sopiro je <span class="nomo" lang="la" title="Ne-Esperanta nomo. Lingvo: Latino">Ligia</span> vekiĝis nun en li, kiel printempe vekiĝas la tero, varmigita de la suno, sed liaj dezirsentoj estis nun kvazaŭ malpli blindaj kaj sovaĝaj, kvazaŭ pli ĝojaj kaj kortuŝaj. Li ankaŭ sentis en si energion sen limo kaj estis konvinkita, ke kiam li nur ekvidos <span class="nomo" lang="la" title="Ne-Esperanta nomo. Lingvo: Latino">Ligia</span>n per la propraj okuloj, ne reprenos ŝin de li ĉiuj kristanoj de la tuta mondo, nek eĉ la cezaro mem.</p>

 <p id="cf1267"><span class="nomo" lang="la" title="Ne-Esperanta nomo. Lingvo: Latino">Chilo</span> tamen, kuraĝigita per lia ĝojo, prenis la voĉon kaj komencis doni al li konsilojn. Laŭ li oni devis ne konsideri ankoraŭ la aferon gajnita kaj agi kun plej granda gardemo, sen kiu la tuta laboro povus iĝi senfrukta. Li ankaŭ petege admonis <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke tiu ĉi ne forkaptu <span class="nomo" lang="la" title="Ne-Esperanta nomo. Lingvo: Latino">Ligia</span>n el Ostriano. Ili devas tien iri kun kapuĉoj sur la kapoj, kun vualitaj vizaĝoj kaj kontentiĝi per observado de ĉiuj ĉeestantoj el iu senluma angulo. Nur kiam ili ekvidos <span class="nomo" lang="la" title="Ne-Esperanta nomo. Lingvo: Latino">Ligia</span>n, plej sendanĝere estos sekvi ŝin, vidi, en kiun domon ŝi eniras, kaj morgaŭ, je la tagiĝo, ĉirkaŭigi ĝin per amaso de sklavoj kaj forpreni ŝin en luma tago. Ĉar ŝi estas garantiulino kaj apartenas, ĝuste, al la cezaro, oni povas tion fari, ne timante la leĝan persekuton. En la okazo, se ili ŝin ne trovus en Ostriano, ili sekvos <span class="nomo" lang="la" title="Ne-Esperanta nomo. Lingvo: Latino">Ursus</span>on kaj la efiko estos sama. En la tombejon ili ne povas iri kun granda nombro da homoj, ĉar ili povus facile turni al si atenton, kaj tiam la kristanoj bezonus nur estingi ĉiujn lumojn, kiel ili faris ĉe la unua forkapto, kaj disiĝi aŭ kaŝi sin en la mallumo, en kaŝejojn, konatajn nur de ili mem. Aliflanke, ili devas sin armi kaj, kio estas eĉ pli konsilinda, kunpreni du homojn fidindajn kaj fortajn, por eventuale havi ilin kiel defendantojn.</p>

 <p id="cf1268"><span class="nomo" lang="la" title="Ne-Esperanta nomo. Lingvo: Latino">Vinicius</span> konfesis lin tute prava kaj rememorante ankaŭ la konsilojn de <span class="nomo" lang="la" title="Ne-Esperanta nomo. Lingvo: Latino">Petronius</span>, ordonis al siaj sklavoj, ke ili venigu al li <span class="nomo" lang="la" title="Ne-Esperanta nomo. Lingvo: Latino">Crot</span>on. <span class="nomo" lang="la" title="Ne-Esperanta nomo. Lingvo: Latino">Chilo</span>, kiu konis ĉiujn en Romo, multe trankviliĝis, aŭdante la nomon de la fama atleto, kies superhoman forton li plurfoje admiris sur areno, kaj deklaris ke li iros en Ostrianon. La sako, plena de <em><span class="fremda" lang="la" title="Ne-Esperanta teksto. Lingvo: Latino">aurei</span></em>, ŝajnis al li pli facile akirebla kun la helpo de <span class="nomo" lang="la" title="Ne-Esperanta nomo. Lingvo: Latino">Croto</span>.</p>

 <p id="cf1269">Li sidiĝis do kun esperplena menso al la tablo, al kiu post ia tempo alvokis lin la estro de la <em><span class="fremda" lang="la" title="Ne-Esperanta teksto. Lingvo: Latino">atrium</span></em>. Dum la manĝado li rakontis al sklavoj, ke li havigas al ilia mastro mirindan ŝmiraĵon, per kiu sufiĉas ŝmiri la hufojn de plej sentaŭgaj ĉevaloj, ke ili restigu malproksime post si ĉiujn aliajn. Prepari ĉi tiun ŝmiraĵon instruis lin unu kristano, ĉar la kristanaj ĉefuloj estas multe pli lertaj en sorĉoj kaj mirakloj, ol eĉ la tesalianoj, kvankam Tesalio famas pro siaj sorĉistinoj. La kristanoj havas al li grandegan fidon, kaj kial ili ĝin havas, facile divenos ĉiu, kiu scias, kion signifas la fiŝo. Tiel interparolante, li atente rigardis la vizaĝojn de la sklavoj, esperante, ke li eble malkovros inter ili kristanon kaj sciigos pri li al <span class="nomo" lang="la" title="Ne-Esperanta nomo. Lingvo: Latino">Vinicius</span>. Kiam tamen tiu ĉi espero montriĝis vana li komencis manĝi kaj trinki treege abunde, ne avarante laŭdojn al la kuiristo kaj certigante, ke li klopodos aĉeti lin de <span class="nomo" lang="la" title="Ne-Esperanta nomo. Lingvo: Latino">Vinicius</span>. Lian gajecon konfuzis sole la penso, ke nokte li devos iri en Ostrianon, li konsolis sin tamen, ke li iros alivestita, en mallumo, kaj en la societo de du homoj, el kiuj unu, kiel fortegulo, estas idolo de la tuta Romo, kaj la alia — patricio kaj alta armea oficisto. “Se ili eĉ rekonus <span class="nomo" lang="la" title="Ne-Esperanta nomo. Lingvo: Latino">Vinicius</span>on — li parolis al si — ili ne kuraĝos levi kontraŭ lin la manon, kaj koncerne min, ili estos saĝaj, se ili ekvidos eĉ la pinton de mia nazo.”</p>

 <p id="cf1270">Poste li komencis rememori la interparolon kun la laboristo kaj tiu ĉi rememorado plenigis lin per nova espero. Li havis nenian dubon, ke tiu laboristo estis <span class="nomo" lang="la" title="Ne-Esperanta nomo. Lingvo: Latino">Ursus</span>. Li sciis el rakontoj de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj du tiuj, kiuj estis transkondukantaj <span class="nomo" lang="la" title="Ne-Esperanta nomo. Lingvo: Latino">Ligia</span>n el la palaco de la cezaro, pri la eksterordinara forto de tiu homo. Kaj ĉar ĉe Euricus li demandis pri homoj escepte fortaj, estis nenio mirinda, ke oni montris al li <span class="nomo" lang="la" title="Ne-Esperanta nomo. Lingvo: Latino">Ursus</span>on. Poste la konfuzo kaj ekscito de la laboristo ĉe la aludo pri <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> ne lasis dubi, ke tiuj ĉi personoj speciale lin interesas; la laboristo menciis ankaŭ pri pento pro mortigo de domo, kaj <span class="nomo" lang="la" title="Ne-Esperanta nomo. Lingvo: Latino">Ursus</span> mortigis ja <span class="nomo" lang="la" title="Ne-Esperanta nomo. Lingvo: Latino">Atacinus</span>on; fine la aspekto de la laboristo tute konformis al tio, kion <span class="nomo" lang="la" title="Ne-Esperanta nomo. Lingvo: Latino">Vinicius</span> rakontis pri la ligo. Sole la ŝanĝita nomo povis nur veki dubon, sed <span class="nomo" lang="la" title="Ne-Esperanta nomo. Lingvo: Latino">Chilo</span> jam sciis, ke la kristanoj ofte ricevas ĉe bapto novajn nomojn.</p>

 <p id="cf1271">— Se <span class="nomo" lang="la" title="Ne-Esperanta nomo. Lingvo: Latino">Ursus</span> mortigos <span class="nomo" lang="la" title="Ne-Esperanta nomo. Lingvo: Latino">Glaucus</span>on — <span class="nomo" lang="la" title="Ne-Esperanta nomo. Lingvo: Latino">Chilo</span> parolis al si — tiom pli bone estos, kaj se li ne mortigos, ĝi estos ankaŭ bona signo, ĉar ĝi pruvos, kiel malfacile estas al la kristanoj mortigi. Mi ja prezentis tiun <span class="nomo" lang="la" title="Ne-Esperanta nomo. Lingvo: Latino">Glaucus</span>on kiel propran filon de Judaso kaj perfidanton de ĉiuj kristanoj; mi estis tiel elokventa, ke ŝtono kortuŝiĝus kaj promesus fali sur la kapon de <span class="nomo" lang="la" title="Ne-Esperanta nomo. Lingvo: Latino">Glaucus</span>, tamen mi apenaŭ inklinigis tiun ligan urson, ke li promesu al mi meti sur lin sian manegon... Li hezitis, ne volis, rakontis pri sia bedaŭro kaj pento. Videble inter ili tio ne konvenas... Siajn proprajn ofendojn oni devas pardoni, venĝi la fremdajn oni ne tre rajtas, <em><span class="fremda" lang="la" title="Ne-Esperanta teksto. Lingvo: Latino">ergo</span></em>, konsideru, <span class="nomo" lang="la" title="Ne-Esperanta nomo. Lingvo: Latino">Chilo</span>, kio povas vin minaci? <span class="nomo" lang="la" title="Ne-Esperanta nomo. Lingvo: Latino">Glaucus</span> ne rajtas venĝi kontraŭ vi... <span class="nomo" lang="la" title="Ne-Esperanta nomo. Lingvo: Latino">Ursus</span>, se li ne mortigis <span class="nomo" lang="la" title="Ne-Esperanta nomo. Lingvo: Latino">Glaucus</span>on por tiel granda kulpo, kiel perfido de ĉiuj kristanoj, tiom pli ne mortigos vin por kulpo tiel malgranda, kiel perfido de unu kristano. Cetere, kiam mi foje montros al tiu voluptama virkolombo la neston de tiu turtino, mi lavos la manojn for de ĉio kaj translokigos ree en Neapolon. La kristanoj ankaŭ parolas pri iu forlavo de la manoj, ĝi estas do videble maniero, en kiu, se oni havas kun ili aferon, oni povas ĝin finfine solvi. Bonaj homoj estas tiuj kristanoj, kaj tiel malbone oni parolas pri ili! Ho dioj! tia estas la justeco en la mondo. Plaĉas al mi tamen tiu instruo, ĉar ĝi ne permesas mortigi. Sed se ĝi ne permesas mortigi, ĝi certe ankaŭ ne permesas ŝteli, nek trompi, nek false atesti, sekve mi ne povas diri, ke ĝi estas facila. Ĝi instruas evidente ne nur honeste morti, kiel instruas la stoikoj, sed ankaŭ honeste vivi. Se mi akiros iam riĉaĵojn kaj havos tian domon, kiel ĉi tiun, kaj tiom da servistoj, eble mi ankaŭ iĝos kristano por tiel longe, kiel tio estos al mi oportuna. Ĉar riĉulo povas ĉion permesi al si, eĉ virton... Jes!! Tio estas religio por riĉuloj, kaj tial mi ne komprenas, kiamaniere estas inter ili tiom da malriĉuloj. Kion ili profitas el tio kaj kial ili permesas, ke la virto ligu iliajn manojn? Mi devas iam prikonsideri ĉi tion. Dume gloron al vi, Hermeso, ke vi helpis al mi retrovi tiun melon... Sed se vi ĝin faris por la du bovidinoj, blankaj samaĝulinoj kun origitaj kornoj, en tiu ĉi okazo mi ne rekonas vin. Hontu, Argusmortiginto! tia saĝa dio, kaj vi ne antaŭvidis de la komenco, ke vi nenion ricevos! Mi oferas al vi anstataŭe mian dankemon, kaj se vi preferus, anstataŭ mia dankemo, du brutojn, tiam vi mem estas la tria kaj en plej bona okazo vi devus esti paŝtisto, ne dio. Gardu vin ankaŭ, ke mi ne pruvu al la homoj, ke vi ne ekzistas, ĉar tiam ĉiuj ĉesus oferdonadi al vi. Kun filozofoj oni prefere vivu en paco.</p>

 <p id="cf1272">Tiel parolante kun si mem kaj kun Hermeso, li etendiĝis sur benko, submetis sian mantelon sub la kapon kaj, kiam la sklavoj forprenis la manĝovazojn, li endormiĝis. Li vekiĝis, aŭ pli ĝuste oni vekis lin, kiam alvenis <span class="nomo" lang="la" title="Ne-Esperanta nomo. Lingvo: Latino">Croto</span>. Tiam li iris en la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kaj kun plezuro komencis rigardi la potencan figuron de la luktomajstro, eksgladiatoro, kiu per sia grandeco ŝajnis plenigi la tutan <em><span class="fremda" lang="la" title="Ne-Esperanta teksto. Lingvo: Latino">atrium</span></em>. <span class="nomo" lang="la" title="Ne-Esperanta nomo. Lingvo: Latino">Croto</span> jam estis interkonsentinta pri la prezo de la entrepreno kaj ĝuste li parolis al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1273">— Je Herkulo! bone, sinjoro, ke vi turnis vin al mi hodiaŭ, ĉar morgaŭ mi iros en Beneventon, kien invitis min la nobla <span class="nomo" lang="la" title="Ne-Esperanta nomo. Lingvo: Latino">Vatinius</span>, por ke mi tie antaŭ la cezaro luktu kun <span class="nomo" lang="la" title="Ne-Esperanta nomo. Lingvo: Latino">Sifax</span>, la plej forta negro, kiun iam naskis Afriko. Ĉu vi imagas, sinjoro, kiel lia vertebraro krakos en miaj brakoj, sed krom tio mi frakasos per la pugno lian nigran makzelon.</p>

 <p id="cf1274">— Je Polukso! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — Mi estas certa, ke vi tion faros, <span class="nomo" lang="la" title="Ne-Esperanta nomo. Lingvo: Latino">Croto</span>.</p>

 <p id="cf1275">— Kaj vi bonege agos — aldonis <span class="nomo" lang="la" title="Ne-Esperanta nomo. Lingvo: Latino">Chilo</span>. — Jes!... Krom tio frakasu lian makzelon! Ĝi estas bona ideo kaj inda je vi faro. Mi estas preta veti, ke vi frakasos lian makzelon. Dume tamen olivoleu viajn membrojn, mia Herkulo, ĉar sciu tion, ke kun vera Kakuso vi povas renkontiĝi. La homo, gardanta la fraŭlinon, kiun serĉas la nobla <span class="nomo" lang="la" title="Ne-Esperanta nomo. Lingvo: Latino">Vinicius</span>, posedas laŭdire esceptan forton.</p>

 <p id="cf1276"><span class="nomo" lang="la" title="Ne-Esperanta nomo. Lingvo: Latino">Chilo</span> parolis tiel nur por eksciti la ambicion de <span class="nomo" lang="la" title="Ne-Esperanta nomo. Lingvo: Latino">Croto</span>, sed <span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf1277">— Jes, mi ne vidis tion, sed oni rakontis al mi pri tiu ligo, ke kaptinte virbovon je la kornoj, li povas ĝin treni, kien li volas.</p>

 <p id="cf1278">— Ho! — ekkriis <span class="nomo" lang="la" title="Ne-Esperanta nomo. Lingvo: Latino">Chilo</span>, kiu ne imagis, ke <span class="nomo" lang="la" title="Ne-Esperanta nomo. Lingvo: Latino">Ursus</span> povis esti tiel forta.</p>

 <p id="cf1279">Sed <span class="nomo" lang="la" title="Ne-Esperanta nomo. Lingvo: Latino">Croto</span> ridetis malestime.</p>

 <p id="cf1280">— Mi devigas min, nobla sinjoro — forkapti per tiu ĉi mano, kiun vi ordonos, per la alia defendi min kontraŭ sep tiaj ligoj kaj alporti la fraŭlinon en vian domon, se eĉ ĉiuj kristanoj de la tuta Romo postkurus min, kiel kalabriaj lupoj. Se mi tion ne sukcesos, mi lasos min skurĝi ĉe tiu ĉi <em><span class="fremda" lang="la" title="Ne-Esperanta teksto. Lingvo: Latino">impluvium</span></em>.</p>

 <p id="cf1281">— Ne permesu al li tion, sinjoro! — ekkriis <span class="nomo" lang="la" title="Ne-Esperanta nomo. Lingvo: Latino">Chilo</span>. — Oni komencos ĵeti ŝtonojn sur nin, kaj tiam kion helpos lia tuta forto? Ĉu ne estos pli bone forpreni la fraŭlinon el la domo kaj riski pereon nek per ŝi, nek por ni mem?</p>

 <p id="cf1282">— Tiel estu, <span class="nomo" lang="la" title="Ne-Esperanta nomo. Lingvo: Latino">Croto</span> — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1283">— Via mono, via volo! Memoru nur, sinjoro, ke morgaŭ mi veturos en Beneventon.</p>

 <p id="cf1284">— Mi havas kvincent sklavojn en la urbo mem — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1285">Poste li donis al ili signon, ke ili foriĝu, iris mem en la bibliotekon kaj sidiĝinte, skribis al <span class="nomo" lang="la" title="Ne-Esperanta nomo. Lingvo: Latino">Petronius</span> la sekvantajn vortojn:</p>

 <p id="cf1286">“<span class="nomo" lang="la" title="Ne-Esperanta nomo. Lingvo: Latino">Chilo</span> trovis <span class="nomo" lang="la" title="Ne-Esperanta nomo. Lingvo: Latino">Ligia</span>n. Hodiaŭ vespere mi iros kun li kaj kun <span class="nomo" lang="la" title="Ne-Esperanta nomo. Lingvo: Latino">Croto</span> en Ostrianon kaj forkaptos ŝin tuj, aŭ morgaŭ el la domo. La dioj verŝu sur vin ĉiajn bonojn. Restu en sano, <em><span class="fremda" lang="la" title="Ne-Esperanta teksto. Lingvo: Latino">carissime</span></em>, ĉar la ĝojo ne lasas min skribi plu.”</p>

 <p id="cf1287">Kaj metinte la kanon, li komencis promeni per rapidaj paŝoj, ĉar krom la ĝojo, kiu plenplenigis lian animon, konsumis lin febro. Li parolis al si, ke la morgaŭan tagon <span class="nomo" lang="la" title="Ne-Esperanta nomo. Lingvo: Latino">Ligia</span> estos en tiu ĉi domo. Li ne sciis, kiel li agos kun ŝi, li tamen sentis, ke se ŝi volos lin ami, li estos ŝia sklavo. Li rememoris la certigojn de <span class="nomo" lang="la" title="Ne-Esperanta nomo. Lingvo: Latino">Acte</span>, ke li estis amata, kaj kortuŝiĝis ĝisfunde. Do la afero konsistos nur en subpremo de ia virgulina honto kaj de iaj ĵuroj, kiujn videble ordonas la kristana instruo? Sed se tiel estas, do, kiam <span class="nomo" lang="la" title="Ne-Esperanta nomo. Lingvo: Latino">Ligia</span> foje troviĝos en lia domo kaj subiĝos al persvado aŭ perforto, tiam ŝi devos diri al si: “ĝi fariĝis!” kaj poste estos jam cedema kaj amanta.</p>

 <p id="cf1288">Eniro de <span class="nomo" lang="la" title="Ne-Esperanta nomo. Lingvo: Latino">Chilo</span> interrompis tamen la fluadon de tiuj dolĉaj pensoj.</p>

 <p id="cf1289">— Sinjoro — diris la greko — jen kio venis ankoraŭ en mian kapon: eble la kristanoj havas iajn <em><span class="fremda" lang="la" title="Ne-Esperanta teksto. Lingvo: Latino">tesserae</span></em>, sen kiuj neniu estos enlasita en Ostrianon? Mi scias, ke en la preĝodomoj tiel okazas kaj tian <em><span class="fremda" lang="la" title="Ne-Esperanta teksto. Lingvo: Latino">tessera</span></em> mi ricevis de <span class="nomo" lang="la" title="Ne-Esperanta nomo. Lingvo: Latino">Euricius</span>; permesu do, ke mi iru al li, sinjoro, informiĝu precize kaj provizu nin per tiuj signoj, se ili montriĝos necesaj.</p>

 <p id="cf1290">— Bone, nobla saĝulo — respondis gaje <span class="nomo" lang="la" title="Ne-Esperanta nomo. Lingvo: Latino">Vinicius</span> — vi parolas, kiel prudenta homo kaj meritas pro tio laŭdon. Iru do al <span class="nomo" lang="la" title="Ne-Esperanta nomo. Lingvo: Latino">Euricius</span>, aŭ kien plaĉas al vi, sed kiel garantion lasu sur tiu ĉi tablo la sakon, kiun vi ricevis.</p>

 <p id="cf1291"><span class="nomo" lang="la" title="Ne-Esperanta nomo. Lingvo: Latino">Chilo</span>, kiu ĉiam malvolonte disiĝadis kun mono, ekgrimacis, li konformiĝis tamen al la ordono kaj eliris. De <span class="nomo" lang="la" title="Ne-Esperanta nomo. Lingvo: Latino">Carinae</span> al la Cirko, apud kiu trovis sin la butiko de <span class="nomo" lang="la" title="Ne-Esperanta nomo. Lingvo: Latino">Euricius</span>, ne estis tre malproksime, tial li revenis ankoraŭ longe antaŭ la vespero.</p>

 <p id="cf1292">— Jen estas la signoj, sinjoro. Sen ili oni nin ne enlasus. Mi ankaŭ bone informiĝis pri la vojo, kaj samtempe diris al <span class="nomo" lang="la" title="Ne-Esperanta nomo. Lingvo: Latino">Euricius</span>, ke mi bezonas la signojn nur por miaj amikoj kaj mem mi ne iros, ĉar tio estas por mi tro malproksime, fine ke morgaŭ mi vidos la grandan apostolon, kiu ripetos al mi la plej belajn fragmentojn el sia parolado.</p>

 <p id="cf1293">— Kiel do: vi ne iros? Vi devas iri! — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1294">— Mi scias, ke mi devas, sed mi iros bone kapuĉkovrita. kaj mi konsilas al vi fari la samon, aŭ ni povas fortimigi la birdojn.</p>

 <p id="cf1295">Baldaŭ efektive ili komencis sin prepari, ĉar ekstere jam iĝis krepusko. Ili prenis gallajn mantelojn kun kapuĉoj, ili prenis lanternojn; krome <span class="nomo" lang="la" title="Ne-Esperanta nomo. Lingvo: Latino">Vinicius</span> armis sin mem kaj siajn kunulojn per mallongaj, kurbaj ponardoj. <span class="nomo" lang="la" title="Ne-Esperanta nomo. Lingvo: Latino">Chilo</span>, plie, surmetis perukon, per kiu li provizis sin envoje al <span class="nomo" lang="la" title="Ne-Esperanta nomo. Lingvo: Latino">Euricius</span>, kaj ili eliris, rapidante, por atingi la malproksiman pordegon Nomentanan ankoraŭ antaŭ ĝia fermo.</p>

 </div>

 <div class="chapitro" id="quovadis20"> <h3 id="cf1296">ĈAPITRO <span class="num" title="">XX</span> </h3> <p id="cf1297">Ili iris tra <span class="nomo" lang="la" title="Ne-Esperanta nomo. Lingvo: Latino">Vicus Patricius</span>, laŭlonge de Viminalo, al la iama Viminala pordego, apud la ebenaĵo, kie poste Diokletiano konstruigis grandiozajn vaporbanejojn. Ili preterpasis la restaĵojn de la murego de <span class="nomo" lang="la" title="Ne-Esperanta nomo. Lingvo: Latino">Servius Tullius</span> kaj tra lokoj jam pli malplenaj atingis la vojon Nomentanan, poste, direktinte sin dekstren al la Salaria, troviĝis inter montetoj, plenaj de sabloprenejoj, kaj ialoke de tomboj. Intertempe iĝis tute mallume, kaj ĉar la luno ankoraŭ ne leviĝis, estus al ili sufiĉe malfacile trovi la vojon, se, kiel antaŭvidis <span class="nomo" lang="la" title="Ne-Esperanta nomo. Lingvo: Latino">Chilo</span>, ne montrus ĝin la kristanoj mem. Efektive, dekstre, maldekstre kaj antaŭe oni vidis malhelajn figurojn, singarde rapidantajn al la sablaj kavegoj. Kelkaj el tiuj homoj portis lanternojn, kovrante ilin tamen laŭeble per la manteloj, aliaj, pli bone konataj la vojon, iris en mallumo. La ekzercitaj okuloj de <span class="nomo" lang="la" title="Ne-Esperanta nomo. Lingvo: Latino">Vinicius</span> distingis laŭ la movoj pli junajn virojn de maljunuloj, trenantaj sin kun helpo de bastonoj, kaj de virinoj, zorgeme envolvitaj en longaj <em><span class="fremda" lang="la" title="Ne-Esperanta teksto. Lingvo: Latino">stolae</span></em>. Moloftaj pasantoj kaj komparanoj, reveturantaj el la urbo, konsideris videble tiujn noktajn migrantojn kiel laboristojn, rapidantajn al la sablejoj, aŭ kiel enterigajn korporaciojn, kies membroj iafoje aranĝadis inter si agapojn en nokto. Laŭgrade tamen, kiel la juna patricio kaj liaj kunuloj antaŭeniĝadis, ĉirkaŭe flagris ĉiam pli multaj lanternoj kaj grandiĝadis la nombro de la personoj. Kelkaj el ili kantis per mallaŭtaj voĉoj kantojn, kiuj ŝajnis al <span class="nomo" lang="la" title="Ne-Esperanta nomo. Lingvo: Latino">Vinicius</span> kvazaŭ plenaj de sopiro. Iafoje atingis lian orelon apartaj vortoj aŭ frazoj, kiel ekzemple: “Leviĝu vi, kiu dormas” aŭ “Leviĝu el mortintoj”, alifoje la nomo de Kristo ripetiĝadis en la buŝoj de la viroj kaj virinoj. Sed <span class="nomo" lang="la" title="Ne-Esperanta nomo. Lingvo: Latino">Vinicius</span> malmulte atentis la vortojn, ĉar lian kapon trakuris la penso, ke eble iu el tiuj malhelaj figuroj estas <span class="nomo" lang="la" title="Ne-Esperanta nomo. Lingvo: Latino">Ligia</span>. Kelkaj, preterpasante proksime, diris: “Paco kun vi!” aŭ “Gloro al Kristo!” kaj lin ekregadis maltrankvilo kaj lia koro ekbatadis pli forte, ĉar ŝajnis al li, ke li aŭdas la voĉon de <span class="nomo" lang="la" title="Ne-Esperanta nomo. Lingvo: Latino">Ligia</span>. Similaj figuroj aŭ similaj movoj erarigadis lin en la mallumo ĉiumomente, kaj nur konvinkiĝinte kelkfoje pri sia eraro, li komencis ne fidi al la okuloj.</p>

 <p id="cf1298">La vojo ŝajnis al li tamen longa. La ĉirkaŭaĵon li konis bone, sed en la mallumo li ne povis tie orientiĝi. Ĉiumomente ili trafadis jen iajn mallongajn pasejojn, jen partojn de muroj, jen iajn konstruaĵojn, kiujn li ne memoris apud la urbo. Fine la rando de la luno aperis el super amasiĝintaj nuboj kaj limigis la ĉirkaŭaĵojn pli bone, ol la flagrantaj lanternoj. Io komencis fine brili de malproksime, kvazaŭ fajro aŭ flamo de torĉo.</p>

 <p id="cf1299"><span class="nomo" lang="la" title="Ne-Esperanta nomo. Lingvo: Latino">Vinicius</span> klinis sin al <span class="nomo" lang="la" title="Ne-Esperanta nomo. Lingvo: Latino">Chilo</span> kaj demandis, ĉu tio estas Ostriano.</p>

 <p id="cf1300"><span class="nomo" lang="la" title="Ne-Esperanta nomo. Lingvo: Latino">Chilo</span>, kiun la nokto, la malproksimeco de la urbo kaj tiuj figuroj, similaj al fantomoj, videble forte impresis, respondis per iom necerta voĉo:</p>

 <p id="cf1301">— Mi ne scias, sinjoro, neniam mi estis en Ostriano. Sed ili povus glori Kriston ie pli proksime al la urbo.</p>

 <p id="cf1302">Kaj post momento, sentante la bezonon paroli kaj plifortigi sian kuraĝon, li aldonis:</p>

 <p id="cf1303">— Ili kunvenas, kiel rabistoj, kaj tamen ne estas al ili permesite mortigi, se nur tiu ligo ne trompis min malinde.</p>

 <p id="cf1304">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiu pensis pri <span class="nomo" lang="la" title="Ne-Esperanta nomo. Lingvo: Latino">Ligia</span>, ankaŭ mirigis tiu singardemo kaj sekreteco, kun kiu ŝiaj samkonfesantoj kunvenis, por aŭskulti sian ĉefpastron, li do diris:</p>

 <p id="cf1305">— Kiel ĉiuj religioj, ankaŭ tiu ĉi havas inter ni siajn simpatiulojn, sed la kristanoj estas ja juda sekto. Kial ili kunvenas ĉi tie, se en Transtibro staras judaj temploj, kie en plenluma tago la judoj faras oferdonojn?</p>

 <p id="cf1306">— Ne, sinjoro. La judoj estas ĝuste iliaj plej grandaj malamikoj. Oni diris al mi, ke jam antaŭ la hodiaŭa cezaro okazis preskaŭ milito inter la judoj kaj ili. La cezaron <span class="nomo" lang="la" title="Ne-Esperanta nomo. Lingvo: Latino">Claudius</span>on tiel tedis tiuj maltrankviloj, ke li ekzilis ĉiujn judojn, nun tamen la edikto estas nuligita. Sed la kristanoj kaŝas sin de la judoj kaj de la popolo, kiu, kiel vi scias, atribuas al ili krimojn kaj malamegas ilin.</p>

 <p id="cf1307">Dum ia tempo ili iris en silento, post kio <span class="nomo" lang="la" title="Ne-Esperanta nomo. Lingvo: Latino">Chilo</span>, kies timo kreskis videble samgrade, kiel ili malproksimiĝadis de la urbo, diris:</p>

 <p id="cf1308">— Revenante de <span class="nomo" lang="la" title="Ne-Esperanta nomo. Lingvo: Latino">Euricius</span>, mi pruntis ĉe unu barbiro perukon kaj metis en la nazon du grajnojn de fabo. Ili ne devus min rekoni. Kaj se ili eĉ rekonos, ili min ne mortigos. Ili ne estas malbonaj homoj! ili eĉ estas tre honestaj homoj, kiujn mi amas kaj estimas.</p>

 <p id="cf1309">— Ne favorigu ilin al vi antaŭtempe per laŭdoj — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1310">Ili eniris nun mallarĝan fosaĵon, fermitan deflanke kvazaŭ per du remparoj, kiujn unuloke transsaltis akvedukto. La luno elŝovis sin dume el post la nuboj kaj ĉe la fino de la fosaĵo ili ekvidis muron, abunde kovritan de hederoj, arĝente brilantaj en la lunlumo. Tio estis Ostriano.</p>

 <p id="cf1311">La koro de <span class="nomo" lang="la" title="Ne-Esperanta nomo. Lingvo: Latino">Vinicius</span> ekbatis pli vive.</p>

 <p id="cf1312">Ĉe la pordego du fosistoj forprenadis la signojn. Post momento <span class="nomo" lang="la" title="Ne-Esperanta nomo. Lingvo: Latino">Vinicius</span> kaj liaj kunuloj troviĝis en spaco sufiĉe vasta, fermita de ĉiuj flankoj per muro. Kelkloke staris tie apartaj monumentoj, kaj en la mezo oni vidis la ĝustan enterigejon, aŭ kripton, kuŝantan per sia suba parto sub la tersupraĵo, en kiu estis la tomboj; antaŭ la eniro en la kripton plaŭdis fontano. Estis tamen evidente, ke tre granda nombro da personoj ne povus lokiĝi en la enterigejo mem, <span class="nomo" lang="la" title="Ne-Esperanta nomo. Lingvo: Latino">Vinicius</span> do facile divenis, ke la rito okazos sub la libera ĉielo, en la korto, kie baldaŭ kunvenis tre multenombra amaso. Kien nur la okulo povis atingi, lanterno flagris apud lanterno, kaj multaj el la venintoj tute ne havis lumon. Krom kelkaj kapoj ĉiuj, ĉu timante perfidulojn, aŭ malvarmon, restis kapuĉkovritaj kaj la juna patricio kun maltrankvilo pensis, ke se ili restos tiel ĝis la fino, tiam en tiu amaso, ĉe tiu malforta lumo, neeble estos por li rekoni <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf1313">Sed subite ĉe la kripto oni bruligis kelkajn peĉtorĉojn, kiujn oni kunmetis en malgrandan ŝtiparon. Iĝis pli lume. La amaso komencis post momento kanti, unue mallaŭte, poste pli laŭte, ian strangan himnon. <span class="nomo" lang="la" title="Ne-Esperanta nomo. Lingvo: Latino">Vinicius</span> neniam en la vivo aŭdis similan kanton. Tiu sama sopiro, kiu jam frapis lian atenton en la kantoj, duonvoĉe sonigataj de unuopaj homoj envoje al la tombejo, reaŭdiĝis ankaŭ nun en tiu ĉi himno, nur multe pli klare kaj pli forte, ĝis fine ĝi iĝis tiel korskua kaj grandega, kvazaŭ kune kun la homoj komencus sopiri tiu tuta tombejo, la montetoj, fosaĵoj kaj ĉirkaŭaĵo. Povis ŝajni ĉe tio, ke estas en ĝi ia vokado en nokto, ia humila peto pri savo en vojperdo kaj mallumo. La kapoj, levitaj supren, ŝajnis vidi iun malproksime, alte, kaj la manoj — alvoki, ke li venu malsupren. Kiomfoje la kanto eksilentis, sekvis kvazaŭ momento de atendo, tiel korskua, ke eĉ <span class="nomo" lang="la" title="Ne-Esperanta nomo. Lingvo: Latino">Vinicius</span> kaj liaj kunuloj malgraŭvole rigardis al la steloj, kvazaŭ timante, ke okazos io eksterordinara kaj ke vere iu malsuprenvenos. <span class="nomo" lang="la" title="Ne-Esperanta nomo. Lingvo: Latino">Vinicius</span> en Malgranda granda Azio, en Egipto kaj en Romo mem vidis multegajn diversajn templojn, ekkonis multegajn religiojn kaj aŭdis multegajn kantojn, nur ĉi tie li tamen ekvidis unuafoje homojn, alvokantajn sian dion per kanto ne tial, ke ili volis plenumi per tio iun fiksitan riton, sed el la koro, el tia vera sopiro al li, kian povas havi infanoj al sia patro aŭ patrino. Oni devus esti blinda, por ne rimarki, ke tiuj homoj ne nur adoris sian Dion, sed ankaŭ amis lin tutanime, kaj tion ĉi <span class="nomo" lang="la" title="Ne-Esperanta nomo. Lingvo: Latino">Vinicius</span> vidis ĝis nun en neniu lando, en neniuj ritoj, en neniu templo, ĉar en Romo kaj en Grekujo tiuj, kiuj observis ankoraŭ la kulton al la dioj, faris tion por sekurigi al si ilian helpon, aŭ pro timo, sed al neniu eĉ venis en la kapon, ke oni povus ilin ami.</p>

 <p id="cf1314">Kvankam lia penso estis okupita per <span class="nomo" lang="la" title="Ne-Esperanta nomo. Lingvo: Latino">Ligia</span> kaj serĉado de ŝi meze de la amaso absorbis lian atento, li ne povis tamen ne vidi tiujn strangajn kaj eksterordinarajn aferojn, kiuj okazis ĉirkaŭ li. Dume oni alĵetis kelkajn torĉojn al la fajro, kiu verŝis ruĝan lumon sur la tombejon, malfortigante la briladon de la lanternoj, kaj en tiu sama momento el la enterigejo eliris maljunulo, vestita per mantelo kun kapuĉo, sed kun malkovrita kapo, kaj surpaŝis ŝtonon, kuŝantan proksime al la ŝtiparo.</p>

 <p id="cf1315">La amaso ekbalancis sin je lia vido. Voĉoj apud <span class="nomo" lang="la" title="Ne-Esperanta nomo. Lingvo: Latino">Vinicius</span> komencis flustri: “<span class="nomo" lang="la" title="Ne-Esperanta nomo. Lingvo: Latino">Petrus</span>! <span class="nomo" lang="la" title="Ne-Esperanta nomo. Lingvo: Latino">Petrus</span>!...” Kelkaj surgenuiĝis, aliaj etendis al li la brakojn. Sekvis silento tiel profunda, ke oni aŭdis ĉiun karbopeceton, falantan de la torĉoj, malproksiman radbruon de la <span class="nomo" lang="la" title="Ne-Esperanta nomo. Lingvo: Latino">Nomentana</span> vojo kaj murmuradon de vento en kelkaj pinioj, kreskantaj apud la tombejo.</p>

 <p id="cf1316"><span class="nomo" lang="la" title="Ne-Esperanta nomo. Lingvo: Latino">Chilo</span> klinis sin al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj flustris:</p>

 <p id="cf1317">— Jen li! la unua disĉiplo de Kristo, la fiŝkaptisto!</p>

 <p id="cf1318">La maljunulo levis supren la manon kaj per la signo de la kruco benis la kunvenintojn, kiuj tiufoje falis sur la genuojn. La kunuloj de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj li mem, ne volante sin perfidi, sekvis la ekzemplon de la aliaj. La juna viro komence ne povis konsciigi al si siajn impresojn, ĉar ŝajnis al li, ke tiu ĉi figuro, kiun li vidis antaŭ si, estas kune sufiĉe simpla kaj eksterordinara, kaj plie, ke tiu ĉi eksterordinareco venas ĝuste el ĝia simpleco. La maljunulo havis nek mitron sur kapo, nek kverkfolian kronon ĉirkaŭ la tempioj, nek palmon en la mano, nek oran tabulon sur la brusto, nek veston stelbroditan aŭ blankan, unuvorte neniun el tiuj insignoj, kiujn portadis pastroj orientaj, egiptaj, grekaj, aŭ romaj. Kaj denove frapis <span class="nomo" lang="la" title="Ne-Esperanta nomo. Lingvo: Latino">Vinicius</span>on tiu sama diferenco, kiun li sentis aŭskultante la kristanajn kantojn, ĉar ankaŭ tiu ĉi “fiŝkaptisto” ekŝajnis al li ne iu ĉefpastro, lerta en ceremonioj, sed kvazaŭ simpla, aĝa kaj treege respektinda atestanto, kiu venas de malproksime, por rakonti pri iu vero, kiun li vidis, kiun li tuŝis, kiun li ekkredis, kiel oni kredas evidentaĵon, kaj ekamis ĝuste pro tio, ke li ekkredis. Estis ankaŭ en lia vizaĝo tia forto de konvinko, kian posedas la vero mem. Kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu, estante skeptikulo, ne volis subiĝi al lia ĉarmo, subiĝis tamen al ia febra scivolo, kio do elfluos el la buŝo de tiu kunulo de la mistera “<span class="nomo" lang="la" title="Ne-Esperanta nomo. Lingvo: Latino">Chrestus</span>” kaj kia estas tiu instruo, kiun konfesas <span class="nomo" lang="la" title="Ne-Esperanta nomo. Lingvo: Latino">Ligia</span> kaj <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>.</p>

 <p id="cf1319">Dume Petro komencis paroli kaj parolis unue kiel patro, kiu admonas siajn infanojn kaj instruas, kiel ili devas vivi. Li ordonis al ili, ke ili rezignu luksojn kaj voluptojn, ke aliflanke ili amu malriĉecon, ĉastajn morojn, veron, ke ili elportadu pacience faratajn al ili maljustaĵojn kaj persekutojn, obeu siajn estrojn kaj ĉefulojn, gardu sin de perfido, hipokriteco kaj klaĉamo, kaj fine, ke ili donadu ekzemplon tiel unu al alia inter si, kiel eĉ al la idolanoj. <span class="nomo" lang="la" title="Ne-Esperanta nomo. Lingvo: Latino">Vinicius</span>on, por kiu estis bona ĉio, kio povus revenigi al li <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj malbona ĉio, kio starus inter ili, kiel baro, ofendis kaj kolerigis kelkaj el tiuj konsiloj, ĉar ŝajnis al li, ke rekomendante ĉastecon kaj batalon kontraŭ la voluptodeziroj, tiu ĉi maljunulo kuraĝas per la samo ne nur mallaŭdi lian amon, sed malinklinigas Ligan de li kaj konfirmas ŝin en la kontraŭstaro. Li ekkomprenis, ke se ŝi ĉeestas inter la kunvenintoj, se ŝi aŭskultas tiujn ĉi vortojn kaj prenas ilin en la koron, ŝi devas en ĉi tiu momento pensi pri li kiel pri malamiko de ĉi tiu instruo kaj malnoblulo. Ĉe tiu ĉi penso ekkaptis lin kolero: “Kion do novan mi aŭdis, li parolis al si. Tio ĉi estas do tiu nekonata instruo? ĉiu tion scias, ĉiu tion aŭdis. Malriĉecon kaj limigon de la bezonoj rekomendas ja ankaŭ la cinikoj, virton rekomendis ja ankaŭ Sokrato kiel aferon malnovan, sed bonan; ja iu ajn stoiko, eĉ tia <span class="nomo" lang="la" title="Ne-Esperanta nomo. Lingvo: Latino">Seneca</span>, kiu havas kvincent citronlignajn tablojn, gloras moderecon, rekomendas veraman, paciencon en malbonsorto, firmecon en malfeliĉo, kaj ĉio tio estas jam kvazaŭ longe kuŝinta greno, kiun musoj manĝas, sed kiun homoj jam ne volas manĝi, ĉar pro malnoveco ĝi odoras ŝimon.” Kaj krom la kolero li spertis ankaŭ la senton de disreviĝo, ĉar li esperis malkovron de iaj nekonataj, sorĉaj misteroj kaj kredis almenaŭ, ke li aŭdos iun retoron, mirigantan per sia elokventeco, dume li aŭdis sole vortojn treege simplajn, sentigitajn de ĉiaj ornamoj. Mirigis lin nur tiu silento kaj tiu profunda atento, kun kiu la amaso aŭskultis. Sed la maljunulo parolis plue al tiuj homoj, ensorĉitaj per liaj vortoj, ke ili devas esti bonaj, humilaj, justaj, malriĉaj kaj puraj, ne tial, por dum la vivo havi trankvilon, sed por post la morto vivi eterne en Kristo, en tia ĝojo, en tia gloro, florado kaj feliĉo, kiujn neniam iu atingis sur la tero. Kaj nun <span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam malamike agordita antaŭ momento, ne povis ne rimarki, ke tamen estas diferenco inter la instruo de la maljunulo kaj tio, kion diris la cinikoj, stoikaj aŭ aliaj filozofoj, ĉar tiuj rekomendis bonon kaj virton kiel aferon prudentan kaj sole praktikan en la vivo, dum li promesis por ĝi senmortecon, kaj ne ian senvaloran senmortecon sub la tero, en enuo, vanteco kaj malpleno, sed grandiozan, egalan preskaŭ al la stato de l’ dioj. Li parolis pri ĝi, krome, kiel pri afero tute certa, do kontraŭ tia kredo la valoro de virto iĝadis simple senlima, kaj la sortobatoj de la vivo prezentis sin kiel io senkompare malgrava, ĉar suferi dum momento por senmezura feliĉo estas tute alia afero, ol suferi nur tial, ke tia estas la ordo de la naturo. Sed la maljunulo parolis plu, ke virton kaj veron oni devas ami pro ili mem, ĉar la plej alta bono kaj pratempa virto estas Dio, kiu do ilin amas, tiu amas Dion kaj pro tio mem iĝas Lia amata infano. <span class="nomo" lang="la" title="Ne-Esperanta nomo. Lingvo: Latino">Vinicius</span> ne komprenis tion bone, li sciis tamen jam antaŭe el la vortoj, kiujn <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> diris al <span class="nomo" lang="la" title="Ne-Esperanta nomo. Lingvo: Latino">Petronius</span>, ke tiu Dio estas laŭ la konvinko de la kristanoj unu kaj ĉiopova, kiam do nun li ekaŭdis ankoraŭ, ke Li estas ĉiobono kaj ĉiovero, li ekpensis malgraŭvole, ke kontraŭ tia Demiurgo Jovo, Saturno, Apolono, Junono, Vesto kaj Venuso aspektus kiel iu aĉa bando, en kiu misagas ĉiuj kune kaj ĉiu aparte. Sed plej granda mirego ekposedis la junan viron, kiam la maljunulo komencis instrui, ke Dio estas ankaŭ ĉioamo, kiu do amas la homojn, tiu plenumas Lian plej altan ordonon. Ne sufiĉas tamen ami la homojn de sia nacio, ĉar Dio-homo por ĉiuj verŝis sian sangon kaj inter la idolanoj trovis jam tiajn siajn elektitojn, kiel <span class="nomo" lang="la" title="Ne-Esperanta nomo. Lingvo: Latino">Cornelius</span> la centuriestron, kaj ke ne sufiĉas ami tiujn, kiuj bonfaras al ni, ĉar Kristo pardonis eĉ al la judoj, kiuj transdonis Lin je morto, kaj al la romaj soldatoj, kiuj alnajlis Lin al la kruco, oni devas do al tiuj, kiuj agas al ni maljuste, ne nur pardoni, sed ami ilin kaj pagi al ili bonon por malbono; kaj ne sufiĉas ami bonulojn, sed oni devas ami ankaŭ malbonulojn, ĉar nur per amo oni povas elradikigi el ili la malbonon. <span class="nomo" lang="la" title="Ne-Esperanta nomo. Lingvo: Latino">Chilo</span> ĉe tiuj ĉi vortoj ekpensis, ke lia laboro estas vane perdita kaj ke <span class="nomo" lang="la" title="Ne-Esperanta nomo. Lingvo: Latino">Ursus</span> neniam en la vivo kuraĝos mortigi <span class="nomo" lang="la" title="Ne-Esperanta nomo. Lingvo: Latino">Glaucus</span>on, nek en tiu ĉi nokto, nek en iu alia. Li tamen tuj konsolis sin per alia konkludo, eltirita el la instruoj de la maljunulo: nome, ke ankaŭ <span class="nomo" lang="la" title="Ne-Esperanta nomo. Lingvo: Latino">Glaucus</span> ne mortigos lin, se li eĉ lin malkovros kaj rekonos. <span class="nomo" lang="la" title="Ne-Esperanta nomo. Lingvo: Latino">Vinicius</span> ne pensis jam tamen, ke en la vortoj de la maljunulo estas nenio nova, sed kun mirego demandis sin mem: kia Dio tio estas? kia instruo tio estas? kia popolo? Ĉio, kion li aŭdis, ne povis simple eniri lian kapon. Tio estis por li ia senekzempla noveco de ideoj. Li sentis, ke se li ekzemple volus sekvi ĉi tiun instruon, li devus meti sur oferŝtiparon sian pensmanieron, kutimojn, karakteron, sian tutan ĝisnunan naturon, ĉion tion bruligi en cindron kaj plenigi sin per ia tuta alia vivo kaj per tute nova animo. La instruo, kiu ordonis al li ami la partojn, sirianojn, grekojn, egiptanojn, gallojn kaj britojn, pardoni malamikojn, pagi al ili bonon por malbono kaj ami ilin, ekŝajnis al li freneza, sed samtempe li havis la senton, ke tamen en ĝia frenezeco mem estas io pli potenca, ol en ĉiuj ĝisnunaj filozofioj. Li kredis, ke pro sia frenezeco ĝi estas neplenumebla, kaj pro la neplenumebleco — dia. Li malakceptis ĝin en la animo, sed sentis, ke disiras de ĝi, kvazaŭ de herbejo, plena de floroj, ia kapturna odoro, kiun foje enspirinte, oni devas, kiel en la lando de l’ lotofagoj, forgesi ĉion alian kaj nur al ĝi sopiri. Ŝajnis al li, ke estas en ĝi nenio reala kaj, kune, ke la realeco estas kontraŭ ĝi io tiel vanta, ke ne valoras haltigi ĉe ĝi la penson. Ekĉirkaŭis lin iaj spacoj, kiujn li ne antaŭdivenis, iaj gigantaĵoj, iaj nuboj. Tiu ĉi tombejo komencis lin impresi, kiel iu kunvenejo de frenezuloj, sed ankaŭ kiel loko mistera kaj terura, kie, kvazaŭ sur iu mistika kuŝejo, naskiĝas io, kio ĝis nun ne ekzistis en la mondo. Li rekonsciigis al si ĉion, kion de la unua momento la maljunulo parolis pri la vivo, vero, amo, Dio, kaj liaj pensoj blindiĝadis de brilo, kiel okuloj blindiĝas de fulmoj, senĉese sekvantaj unu alian. Kiel ordinare homoj, kies vivo ŝanĝiĝis en unu pasion, li pensis pri ĉio tio tra sia amo al <span class="nomo" lang="la" title="Ne-Esperanta nomo. Lingvo: Latino">Ligia</span>, kaj ĉe la lumo de tiuj briloj li ekvidis klare unu aferon: ke se <span class="nomo" lang="la" title="Ne-Esperanta nomo. Lingvo: Latino">Ligia</span> ĉeestas en la tombejo, se ŝi konfesas tiun ĉi instruon, aŭskultas kaj sentas, neniam en la vivo ŝi iĝos lia amatino.</p>

 <p id="cf1320">La unuan fojon de la tempo, kiam li ekvidis ŝin ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj, <span class="nomo" lang="la" title="Ne-Esperanta nomo. Lingvo: Latino">Vinicius</span> eksentis, ke se li eĉ nun ŝin reakiros, eĉ tiam li ŝin ne reakiros. Nenio simila venis ĝis nun en lian kapon, kaj en tiu ĉi momento li ne povis tion konsciigi al si, ĉar ĝi estis ne tiom klara kompreno, kiom malklara sento de iu neriparebla perdo kaj de iu malfeliĉo. Naskiĝis en li maltrankvilo, kiu tuj ŝanĝis sin en uraganon de kolero, kontraŭ la kristanoj ĝenerale, kaj kontraŭ la maljunulo speciale. Tiu fiŝkaptisto, kiun unuarigarde li konsideris kiel simplulon, inspiris nun al li preskaŭ timon kaj ŝajnis al li esti ia mistera fato, decidanta sinindulge kaj kune tragike pri lia sorto.</p>

 <p id="cf1321">Fosisto denove almetis nerimarkeble kelkajn torĉojn al la fajro, la vento ĉesis murmuri en la pinioj, la flamo levis sin rekte, en maldika kojno, al la steloj, brilantaj sur la belvetera ĉielo, kaj la maljunulo, rememorinte la morton de Kristo, komencis paroli nur pri Li. Ĉiu haltigis la spiron en la brusto kaj la silento iĝis ankoraŭ pli granda, ol antaŭe, tia, ke oni povis preskaŭ aŭdis la batadon de la koroj. Tiu homo vidis! kaj li rakontis, kiel tiu, al kiu ĉiu momento tiel fiksiĝis en la memoro, ke, fermante la okulojn, li ankoraŭ vidas. Li rakontis do, kiel, veninte de la Kruco, li sidis kun Johano dum du tagoj kaj du noktoj en la ĝardeno, kiel ili restis tie ne dormante, ne manĝante, en doloro, timo, ĉagreno, tenante siajn kapojn per la manoj kaj pensante, ke Li mortis. Oh, ah! kiel dolore estis! kiel dolore! Jam la tria tago ekmatenis kaj la tagiĝo blankigis la urbajn murojn, kaj li kun Johano sidis tiel ĉe muro, senkonsilaj kaj senesperaj. Se nur dormo iafoje ilin ekkaptis (ĉar ankaŭ la nokton antaŭ la krucumo ili pasigis sendorme), tuj ili vekiĝis kaj komencis denove lamenti. Kaj apenaŭ la suno leviĝis, enkuris Mario el Magdalo, senspire, kun disligitaj haroj kaj kun la krio: “Oni prenis la Sinjoron!” Kaj ili, ekaŭdinte ĉi tion, eklevis sin kaj ekkuris al la loko. Sed Johano, homo malpli aĝa, alkuris la unua, ekvidis la tombon malplena kaj ne kuraĝis eniri. Nur kiam ili estis triope ĉe la eniro, li, kiu tion ĉi rakontas al ili, eniris, ekvidis sur la ŝtono la viŝtukon kaj la tolaĵojn, sed la korpon li ne trovis.</p>

 <p id="cf1322">Do timo ilin ekregis, ĉar ili pensis, ke la pastroj forkaptis Kriston, kaj ambaŭ revenis hejmen en ankoraŭ pli granda aflikto. Poste alvenis aliaj disĉiploj kaj lamentis, jen ĉiuj kune, por ke pli facile ekaŭdu ilin la Sinjoro de Armeoj, jen laŭvice. La spirito en ili duonmortis, ĉar ili esperis, ke la Majstro elaĉetos Izraelon, sed jen estis la tria tago, de kiam Li mortis, do ili ne komprenis, kial la Patro forlasis la Filon, kaj ili preferus ne vidi la tagon kaj morti, tiel peza estis la ŝarĝo.</p>

 <p id="cf1323">La rememoro pri tiuj teruraj momentoj ankoraŭ nun elpremis el la okuloj de la maljunulo du larmojn, kiujn oni bone vidis ĉe la lumo de la fajro, gutantajn de la griza barbo. Lia maljuna kapo, nudigita de haroj, komencis tremi, kaj la voĉo morthaltis en lia brusto. <span class="nomo" lang="la" title="Ne-Esperanta nomo. Lingvo: Latino">Vinicius</span> diris al si interne: “Tiu ĉi homo parolas veron kaj ploras pro ĝi!” kaj la simplakorajn aŭskultantojn ankaŭ kortuŝo ekkaptis je la gorĝoj. Ili aŭdis jam plurfoje pri la krucumo de Kristo kaj sciis, ke ĝojo sekvos la malĝojon, sed, ĉar ĉi tion rakontis la apostolo, kiu vidis, tial sub la impreso ili plektis la manojn, plorĝemante, aŭ batis la brustojn.</p>

 <p id="cf1324">Sed iom post iom ili trankviliĝis, ĉar la deziro aŭskulti plu venkis. La maljunulo duonfermis la okulojn, kvazaŭ volante pli bone vidi en la animo la malproksimajn aferojn, kaj daŭrigis:</p>

 <p id="cf1325">”Dum ili tiel lamentis, denove enkuris Mario el Magdalo, vokante, ke ŝi vidis la Sinjoron. Ne povante pro grandega brilo rekoni Lin, ŝi pensis, ke tio estas ĝardenisto, sed Li diris: “Mario!” Tiam ŝi ekkriis: <em><span class="fremda" lang="la" title="Ne-Esperanta teksto. Lingvo: Latino">”Rabboni!”</span></em> kaj falis al Liaj piedoj; Li ordonis al ŝi iri al la disĉiploj, kaj poste malaperis. Sed ili, la disĉiploj, ne kredis al ŝi, kaj kiam ŝi ploris, unuj admonis ŝin, pensante, ke ŝia menso difektiĝis pro la ĉagreno, ĉar ŝi ankaŭ diris, ke ŝi vidis en la tombo anĝelojn, dum ili, alkurinte duafoje, vidis la tombon malplena. Poste vespere alvenis Kleofaso, kiu kune kun la aliaj iris en Emauson, kaj ili revenis rapide, dirante: “Vere, la Sinjoro leviĝis el mortintoj”. Kaj ili komencis kontraŭparoli unu la alian ĉe la fermita pordo, timante la judojn. Subite Li ekstaris inter ili, kvankam ne knaris la pordo, kaj kiam ili rigidiĝis, Li diris al ili: “Paco kun vi!”</p>

 <p id="cf1326">”Kaj mi vidis Lin, kiel vidis Lin ĉiuj, kaj Li estis kiel lumo kaj kiel feliĉo de niaj koroj, ĉar ni ekkredis, ke Li leviĝis el mortintoj kaj ke maroj sekiĝos, montoj ŝanĝos sin en polvon, sed Lia gloro ne pasos”.</p>

 <p id="cf1327">“Kaj post ok tagoj Tomaso Didimo metis la fingrojn en Liajn vundojn. tuŝis Lian flankon, kaj poste falis al Liaj piedoj, vokante: “Mia Sinjoro kaj mia Dio!”, al kio Li respondis: “Ĉar vi ekvidis min, vi ekkredis. Benitaj estas tiuj, kiuj ne vidis, kaj tamen ekkredis”. Kaj ni aŭdis ĉi tiujn vortojn kaj niaj okuloj rigardis Lin, ĉar Li estis inter ni”.</p>

 <p id="cf1328"><span class="nomo" lang="la" title="Ne-Esperanta nomo. Lingvo: Latino">Vinicius</span> aŭskultis kaj okazis kun li io stranga. Li forgesis momente, kie li estas, li komencis perdi la senton de realeco, mezurkapablon, juĝon. Li staris kontraŭ de neeblaĵoj. Li ne povis kredi tion, kion diris la maljunulo, kaj sentis, ke oni devus esti ja blinda kaj malkonfesi la propran prudenton, por supozi, ke tiu homo, kiu diris: “Mi vidis”, mensogis. Estis io en lia kortuŝo en liaj larmoj, en lia tuta sinteno kaj en la detaloj de la okazoj, kiujn li rakontis, kio faris ĉian suspekton neebla. Al <span class="nomo" lang="la" title="Ne-Esperanta nomo. Lingvo: Latino">Vinicius</span> ŝajnis kelkmomente, ke li sonĝas. Sed ĉirkaŭe li vidis silentan amason, la fulgodoro de la lanternoj atingis lian nazon; kelkan distancon de li flamis la torĉoj kaj apude, sur la ŝtono, staris la maljuna homo, proksima al tombo, kun iom tremanta kapo, kiu, atestante per siaj vortoj, ripetis: “Mi vidis!”</p>

 <p id="cf1329">Kaj li rakontis al ili ĉion pluan, ĝis la Ĉieleniro. Iafoje li ripozis, ĉar li parolis tre detale, sed oni sentis, ke ĉiu plej eta detalo tiel gravuriĝis en lia memoro, kiel sur ŝtono. Tiujn, kiuj lin aŭskultis, ekregis ekstazo. Ili forĵetis la kapuĉojn de la kapoj, por aŭdi pli bone kaj por preterlasi neniun el tiuj vortoj, kiuj estis por ili netakseblaj. Ŝajnis al ili, ke iu superhoma forto transportas ilin en Galileon, ke ili paŝas kune kun la disĉiploj en la tieaj boskoj kaj ĉe la akvobordoj, ke tiu ĉi tombejo ŝanĝas sin en la Tiberiadan lagon, kaj sur la bordo, en matena nebulo, staras Kristo, kiel Li staris tiam, kiam Johano, rigardante el la boateto, diris: “Jen la Sinjoro!” kaj Petro ĵetis sin naĝe, por pli rapide atingi la amatajn piedojn. En la vizaĝoj oni vidis ravitecon sen limoj kaj forgeson pri la vivo kaj feliĉon kaj senmezuran amon. Videble estis, ke dum la longa rakontado de Petro kelkaj havis viziojn, kaj kiam li komencis rakonti, kiel en la momento de la Ĉieleniro nubetoj komencis ŝovi sin sub la piedojn de la Savinto kaj kovri Lin kaj kaŝi antaŭ la okuloj de la apostoloj, ĉiuj kapoj levis sin malgraŭvole al la ĉielo kaj sekvis momento kvazaŭ de atendo, kvazaŭ tiuj homoj esperus ekvidi Lin ankoraŭ, kvazaŭ ili esperus, ke Li malsuprenvenos reen el la ĉielaj kampoj, por vidi, kiel la maljuna apostolo paŝtas la konfiditajn al li ŝafojn, kaj beni lin kaj lian ŝafaron.</p>

 <p id="cf1330">Kaj por tiuj homoj ne ekzistis ĉi-momente Romo, ne ekzistis la furioza cezaro, ne ekzistis temploj, dioj, idolanoj, ekzistis nur Kristo, kiu plenigis la teron, la maron, la ĉielon, la mondon.</p>

 <p id="cf1331">En malproksimaj domoj, disĵetitaj laŭlonge de Via <span class="nomo" lang="la" title="Ne-Esperanta nomo. Lingvo: Latino">Nomentana</span>, kokoj komencis krii, anoncante noktomezon. En tiu ĉi momento <span class="nomo" lang="la" title="Ne-Esperanta nomo. Lingvo: Latino">Chilo</span> ektiris <span class="nomo" lang="la" title="Ne-Esperanta nomo. Lingvo: Latino">Vinicius</span>on je la rando de lia mantelo kaj ekflustris:</p>

 <p id="cf1332">— Sinjoro, tie, proksime al la maljunulo, mi vidas Urbanon, kaj apud li iun fraŭlinon.</p>

 <p id="cf1333"><span class="nomo" lang="la" title="Ne-Esperanta nomo. Lingvo: Latino">Vinicius</span> rekonsciiĝis kvazaŭ de dormo kaj, turninte sin en la direkton, montratan de la greko, ekvidis <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 </div>

 <div class="chapitro" id="quovadis21"> <h3 id="cf1334">ĈAPITRO <span class="num" title="">XXI</span> </h3> <p id="cf1335">Ĉiu guto de l’ sango ektremis en la juna patricio je ŝia vido. Li forgesis pri la amaso, pri la maljunulo, pri la propra miro pro tiuj nekompreneblaj aferoj, kiujn li aŭdis, kaj vidis antaŭ si nur ŝin solan. Jen fine post la tuta penado, post la longaj tagoj de maltrankvilo, baraktado, ĉagrenoj, li retrovis ŝin! Unuafoje en la vivo li spertis, ke ĝojo povas ataki la bruston, kiel sovaĝa besto, kaj premi ĝin ĝis perdo de la spiro. Li, kiu ĝis nun kredis, ke Fortuno havas kvazaŭ la devon plenumadi ĉiujn liajn dezirojn, nun apenaŭ kredis al la propraj okuloj kaj al la propra feliĉo. Se tiu nekredo ne detenus lin, lia ekscitema naturo povus puŝi lin al iu malprudenta paŝo, sed li volis antaŭe konvinkiĝi, ĉu tio ĉi ne estas daŭrigo de tiuj mirakloj, kiuj plenigis lian kapon, kaj ĉu li ne sonĝas. Sed ĝi estis senduba: li vidis <span class="nomo" lang="la" title="Ne-Esperanta nomo. Lingvo: Latino">Ligia</span>n kaj apartigis lin de ŝi distanco de apenaŭ dekkelkaj paŝoj. Ŝi staris en plena lumo, do li povis ĝui ŝian vidon, kiom li nur volis. La kapuĉo deŝoviĝis de ŝia kapo kaj malordigis la harojn; ŝia buŝo estis iom malfermita, la okuloj levitaj al la apostolo, la vizaĝo aŭdosorĉita kaj ravita. En mantelo el malhela lano, ŝi estis vestita, kiel knabino el la popolo, <span class="nomo" lang="la" title="Ne-Esperanta nomo. Lingvo: Latino">Vinicius</span> tamen neniam vidis ŝin pli belega, kaj malgraŭ la tuta penskonfuzo, kiu estiĝis en li, frapis lin kontraste al tiu preskaŭ sklava vesto la nobleco de ŝia mirinda, patricia vizaĝo. Amo trakuris lin, kiel fajro, amo grandega, miksita kun ia stranga sento de sopiro, adoro, kulto kaj pasio. Li sentis volupton, kiun kaŭzis al li la vido mem de ŝi, kaj ĝuis ĝin, kvazaŭ refreŝigan akvon post longa soifado. Starante apud la grandega ligo, ŝi ŝajnis al li pli malgranda, ol ŝi estis antaŭe, preskaŭ infano; li rimarkis ankaŭ, ke ŝi plimaldikiĝis. Ŝia vizaĝo estis preskaŭ travidebla; ŝi impresis lin kiel floro kaj animo. Sed tiom pli li deziris ekposedi tiun estaĵon, tiel diferencan de ĉiuj virinoj, kiujn li vidis aŭ posedis en Oriento kaj en Romo. Li sentis, ke li fordonus por ŝi ilin ĉiujn, kaj aldone al ili Romon kaj la mondon.</p>

 <p id="cf1336">Li rigardus ŝin plue, ĝis senkonsciiĝo, se <span class="nomo" lang="la" title="Ne-Esperanta nomo. Lingvo: Latino">Chilo</span> ne ektirus lin je la rando de la mantelo, timante, ke <span class="nomo" lang="la" title="Ne-Esperanta nomo. Lingvo: Latino">Vinicius</span> faros ion, kio povus ilin endanĝerigi. La kristanoj dume komencis preĝi kaj kanti. Post memento ektondris “Maranatha”, kaj poste la granda apostolo komencis bapti per la fontana akvo tiujn, kiujn presbiteroj prezentis, kiel preparitajn por akcepti la bapton. Al <span class="nomo" lang="la" title="Ne-Esperanta nomo. Lingvo: Latino">Vinicius</span> ŝajnis, ke tiu ĉi nokto neniam finiĝos. Li volis nun plej baldaŭ sekvi <span class="nomo" lang="la" title="Ne-Esperanta nomo. Lingvo: Latino">Ligia</span>n kaj kapti ŝin envoje aŭ el ŝia loĝejo.</p>

 <p id="cf1337">Fine kelkaj komencis forlasi la tombejon. <span class="nomo" lang="la" title="Ne-Esperanta nomo. Lingvo: Latino">Chilo</span> tiam flustris:</p>

 <p id="cf1338">— Ni eliru, sinjoro, antaŭ la pordegon, ĉar ni ne deprenis la kapuĉojn kaj oni rigardas nin.</p>

 <p id="cf1339">Tiel estis efektive. Kiam dum la parolado de la apostolo ĉiuj forĵetis la kapuĉojn, por pli bone aŭdi, ili ne sekvis la ĝeneralan ekzemplon. La konsilo de <span class="nomo" lang="la" title="Ne-Esperanta nomo. Lingvo: Latino">Chilo</span> prezentiĝis al li kiel prudenta. Starante ĉe la pordego, ili povis atenti ĉiujn elirantojn, kaj <span class="nomo" lang="la" title="Ne-Esperanta nomo. Lingvo: Latino">Ursus</span>on ne estis malfacile rekoni laŭ lia kresko kaj figuro.</p>

 <p id="cf1340">— Ni sekvu ilin — diris <span class="nomo" lang="la" title="Ne-Esperanta nomo. Lingvo: Latino">Chilo</span> — kaj vidu, en kiun domon ili eniros, kaj morgaŭ, aŭ pli ĝuste, jam hodiaŭ, vi ĉirkaŭigos, sinjoro, ĉiujn enirejojn de la domo per sklavoj kaj forprenos ŝin.</p>

 <p id="cf1341">— Ne! — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1342">— Kion vi volas fari, sinjoro?</p>

 <p id="cf1343">— Ni eniros post ŝi la demon kaj forkaptos ŝin senprokraste: vi ja konsentis ĉi tion, <span class="nomo" lang="la" title="Ne-Esperanta nomo. Lingvo: Latino">Croto</span>?</p>

 <p id="cf1344">— Jes — diris la gladiatormajstro — kaj mi donas min mem kiel sklavon al vi, sinjoro, se mi ne rompos la sakron al tiu bubalo, kiu ŝin gardas.</p>

 <p id="cf1345">Sed <span class="nomo" lang="la" title="Ne-Esperanta nomo. Lingvo: Latino">Chilo</span> komencis malkonsili kaj petegi ilin je ĉiuj dioj, ke ili tion ne faru. <span class="nomo" lang="la" title="Ne-Esperanta nomo. Lingvo: Latino">Croto</span> ja devis esti prenita nur por defendo, por la okazo, se oni ilin rekonus, ne por forkapti la fraŭlinon. Prenante ŝin nur duope, ili riskos morton kaj, plie, povas ellasi ŝin el la manoj, post kio ŝi kaŝos sin en alian lokon aŭ forlasos Romon. Kaj kion ili faros? Kial ne agi sekure, kial elmeti sin mem al pereo kaj la tutan entreprenon al malcerteco de la sukceso?</p>

 <p id="cf1346"><span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam li detenis sin kun plej granda fortostreĉo, por tuj en la tombejo ne ekkapti <span class="nomo" lang="la" title="Ne-Esperanta nomo. Lingvo: Latino">Ligia</span>n en la brakojn, sentis tamen, ke la greko estas prava, kaj li sekvus liajn konsilojn, se ne enmiksus sin <span class="nomo" lang="la" title="Ne-Esperanta nomo. Lingvo: Latino">Croto</span>, kiu timis pri sia rekompenco.</p>

 <p id="cf1347">— Sinjoro, ordonu silenti al ĉi tiu maljuna sentaŭgulo — li diris — aŭ permesu al mi mallevi la pugnon sur lian kapon. Foje en Buksento, kien min venigis al cirkludoj <span class="nomo" lang="la" title="Ne-Esperanta nomo. Lingvo: Latino">Lucius Saturninus</span>, atakis min en gastejo sep ebriaj gladiatoroj, kaj neniu restis sen rompitaj ostoj. Mi ne diras, ke ni forkaptu la fraŭlinon nun, ĉar ili povus ĵeti ŝtonojn sub niajn piedojn, sed kiam ŝi foje estos hejme, mi forkaptos ŝin kaj portos, kien vi volas.</p>

 <p id="cf1348"><span class="nomo" lang="la" title="Ne-Esperanta nomo. Lingvo: Latino">Vinicius</span> ekĝojis, aŭdante tiujn ĉi vortojn, kaj rediris:</p>

 <p id="cf1349">— Tiel okazu, je Herkulo! Morgaŭ ni povus hazarde ne trovi ŝin hejme, kaj se ni alarmus ilin, ili forkondukus ŝin sendube.</p>

 <p id="cf1350">— Tiu ligo ŝajnas al mi terure forta! — ekĝemis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1351">— Ne al vi oni ordonas teni liajn manojn — respondis <span class="nomo" lang="la" title="Ne-Esperanta nomo. Lingvo: Latino">Croto</span>.</p>

 <p id="cf1352">Ili devis tamen longe ankoraŭ atendi, kaj kokoj komencis krii tagiĝon, antaŭ ol ili ekvidis elirantan el la pordego <span class="nomo" lang="la" title="Ne-Esperanta nomo. Lingvo: Latino">Ursus</span>on, kaj kun li <span class="nomo" lang="la" title="Ne-Esperanta nomo. Lingvo: Latino">Ligia</span>n. Akompanis ilin kelkaj aliaj personoj. Al <span class="nomo" lang="la" title="Ne-Esperanta nomo. Lingvo: Latino">Chilo</span> ŝajnis, ke li rekonas inter ili la grandan apostolon; apud li paŝis alia maljunulo, multe malpli altkreska, du nejunaj virinoj kaj knabo, kiu lumigis la vojon per lanterno. Post tiu ĉi areto iris amaso, nombranta proksimume ducent personojn. <span class="nomo" lang="la" title="Ne-Esperanta nomo. Lingvo: Latino">Vinicius</span>, <span class="nomo" lang="la" title="Ne-Esperanta nomo. Lingvo: Latino">Chilo</span> kaj <span class="nomo" lang="la" title="Ne-Esperanta nomo. Lingvo: Latino">Croto</span> miksiĝis kun tiu amaso.</p>

 <p id="cf1353">— Jes, sinjoro — diris <span class="nomo" lang="la" title="Ne-Esperanta nomo. Lingvo: Latino">Chilo</span> — via fraŭlino trovas sin sub potenca gardo. Jen li estas kun ŝi, la granda apostolo! ĉar vidu, kiel la homoj surgenuiĝas antaŭ li en la fronto.</p>

 <p id="cf1354">La homoj efektive surgenuiĝadis, sed <span class="nomo" lang="und" title="Ne-Esperanta nomo. Lingvo: nespecifita">Vinicus</span> ne rigardis ilin. Ne perdante eĉ por momento <span class="nomo" lang="la" title="Ne-Esperanta nomo. Lingvo: Latino">Ligia</span>n de antaŭ la okuloj, li pensis nur pri ŝia forkapto kaj, kutimiĝinte en militoj al ĉiaspecaj ruzoj, li preparis en la kapo la tutan planon de la forkapto. Li sentis, ke la paŝo, kiun li entreprenis, estis riska, sed li bone sciis, ke riskaj paŝoj ordinare sukcese finiĝas.</p>

 <p id="cf1355">La vojo estis tamen longa, do en momentoj li pensis ankaŭ pri la abismoj, kiujn inter li kaj <span class="nomo" lang="la" title="Ne-Esperanta nomo. Lingvo: Latino">Ligia</span> elfosis tiu stranga instruo, kiun ŝi mem konfesis. Li komprenis nun ĉion, kio okazis en la pasinteco, kaj komprenis, kial ĝi okazis. Li estis por tio sufiĉe penetrema. Jen li ĝis nun ne konis <span class="nomo" lang="la" title="Ne-Esperanta nomo. Lingvo: Latino">Ligia</span>n. Li vidis en ŝi la plej belan el ĉiuj knabinoj, al kiu ekflamis lia pasio, kaj nun li ekkonis, ke tiu instruo faris el ŝi iun estaĵon, diferencan de aliaj virinoj, kaj ke la espero, ke ŝin ankaŭ allogos pasio, avido je riĉaĵoj, volupto, estas vana iluzio. Li ekkomprenis fine tion, kion li kune kun <span class="nomo" lang="la" title="Ne-Esperanta nomo. Lingvo: Latino">Petronius</span> ne komprenis, ke tiu nova religio inokuladis en la animojn ion nekonatan al tiu ĉi mondo, en kiu li vivis, kaj ke <span class="nomo" lang="la" title="Ne-Esperanta nomo. Lingvo: Latino">Ligia</span>, se ŝi eĉ lin amus, oferos pro li nenion el siaj kristanaj veroj; ke se ekzistas por ŝi volupto, ĝi estas tute alia ol tiu, kiun aspiris li, kaj <span class="nomo" lang="la" title="Ne-Esperanta nomo. Lingvo: Latino">Petronius</span>, kaj la kortego de la cezaro kaj la tuta Romo. Ĉiu alia virino, kiun li konis, povus iĝi lia amatino, tiu ĉi kristanino povus esti nur viktimo.</p>

 <p id="cf1356">Kaj pensante pri tio, li spertis brulan doloron kaj koleron, kaj sentis kune, ke tiu ĉi kolero estas senpova. Forkapti <span class="nomo" lang="la" title="Ne-Esperanta nomo. Lingvo: Latino">Ligia</span>n ŝajnis al li afero ebla kaj pri tio ĉi li estis preskaŭ certa, sed li estis same certa, ke kontraŭ tiu instruo li mem, lia braveco, lia potenco estas nenio kaj ke li nenion helpos kontraŭ ĝi. Li, roma armea tribuno, konvinkita, ke tiu forto de glavo kaj pugno, kiu ekregis la mondon, regos ĝin eterne, unuafoje en la vivo ekvidis, ke ekster ĝi povas ekzisti ankoraŭ io alia, do kun mirego li demandis sin mem: kio ĝi estas?</p>

 <p id="cf1357">Kaj li ne sciis klare respondi al si, lian kapon nur trakuradis bildoj de la tombejo, de la kunveninta amaso kaj de <span class="nomo" lang="la" title="Ne-Esperanta nomo. Lingvo: Latino">Ligia</span>, tutanime aŭdosorĉita per la vortoj de la maljunulo, rakontanta pri la sufero, morto kaj leviĝo el mortintoj, de Dio-homo, kiu elaĉetis la mondon kaj promesis al ĝi feliĉon trans Stikso.</p>

 <p id="cf1358">Kaj kiam li pensis pri tio, en lia kapo iĝadis ĥaoso.</p>

 <p id="cf1359">Sed el tiu ĥaoso eligis lin plendado de <span class="nomo" lang="la" title="Ne-Esperanta nomo. Lingvo: Latino">Chilo</span>, kiu komencis vei sian sorton: li ja estis dungita por trovi <span class="nomo" lang="la" title="Ne-Esperanta nomo. Lingvo: Latino">Ligia</span>n, kiun li, malgraŭ vivdanĝero, trovis kaj montris. Sed kion pli oni volas de li? Ĉu li interkonsentis ŝin forkapti, kaj kiu povus eĉ postuli ion similan de kriplulo, senigita de du fingroj, de homo maljuna, absorbita per meditado, scienco kaj virto? Kio okazos, se sinjoro tiel nobla, kiel <span class="nomo" lang="la" title="Ne-Esperanta nomo. Lingvo: Latino">Vinicius</span>, suferos ian kontuzon, forkaptante la fraŭlinon? Sendube, la dioj devus ŝirmi siajn elektitojn, sed ĉu ne okazas iafoje tiaj aferoj, kvazaŭ la dioj ludus damojn, anstataŭ rigardi, kio fariĝas en la mondo? Fortuno, kiel oni scias, havas ligitajn okulojn, sekve ŝi ne vidas eĉ tage, kion do oni povas esperi de ŝi nokte? Okazu nur akcidento, tiu liga urso ĵetu sur <span class="nomo" lang="la" title="Ne-Esperanta nomo. Lingvo: Latino">Vinicius</span>on muelŝtonon, barelon kun vino, aŭ, pli malbone, kun akvo, kaj kiu garantias, ĉu la mizeran <span class="nomo" lang="la" title="Ne-Esperanta nomo. Lingvo: Latino">Chil</span>on, anstataŭ rekompenco, ne trafos respondeco? Li, mizera saĝulo, ekamis ankaŭ la noblan <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiel Aristotelo Aleksandron Macedonan, kaj se almenaŭ la nobla <span class="nomo" lang="la" title="Ne-Esperanta nomo. Lingvo: Latino">Vinicius</span> donus al li la monsakon, kiun antaŭ liaj okuloj li fiksis post la zono, elirante el la domo, li havus eblon, en okazo de malfeliĉo, tuj alvoki helpon aŭ pacigi la kristanojn mem. Ho! Kial ili ne volas aŭskulti la konsilojn de la maljunulo, kiujn diktas prudento kaj sperto?</p>

 <p id="cf1360"><span class="nomo" lang="la" title="Ne-Esperanta nomo. Lingvo: Latino">Vinicius</span>, aŭdinte ĉi tion, eligis la monsakon el post la zono kaj ĵetis ĝin inter la fingrojn de <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1361">— Prenu kaj silentu.</p>

 <p id="cf1362">La greko eksentis, ke ĝi estis neordinare peza, kaj lia kuraĝo kreskis.</p>

 <p id="cf1363">— Mia tuta espero estas en tio — li diris — ke Herkulo kaj Tezeo plenumadis agojn eĉ pli malfacilajn, kaj kiu estas mia persona, plej intima amiko, <span class="nomo" lang="la" title="Ne-Esperanta nomo. Lingvo: Latino">Croto</span>, se ne Herkulo? Vin, nobla sinjoro, mi ne nomas duondio, ĉar vi estas kompleta dio kaj ne forgesos ankaŭ plue pri via servisto, malriĉa, sed fidela, kies bezonojn oni devas prizorgi de tempo al tempo, ĉar li mem, se li foje profundiĝas en librojn, tute pri nenio zorgas... Negranda ĝardeno kaj dometo kun eĉ plej eta portiko, donanta ombron somere, estus io inda je tia donacanto. Dume mi admiros de malproksime viajn heroajn agojn, alvokos Jovon, ke li vin favoru, kaj en okazo de bezono mi faros tian bruon, ke duono da Romo vekiĝos kaj alkuros vin helpi. Kia malbona kaj malebena vojo! La olivoleo en mia lanterno elbrulis, kaj se <span class="nomo" lang="la" title="Ne-Esperanta nomo. Lingvo: Latino">Croto</span>, kiu estas same nobla, kiel forta, volus preni min sur la brakojn kaj porti ĝis la pordego, unue mi ekkonus, ĉu li facile forportos la fraŭlinon, due, li agus, kiel Eneo, kaj fine li favorigus al si ĉiujn pli honestajn diojn en tia grado, ke pri la rezulto de la entrepreno mi estus tute trankvila.</p>

 <p id="cf1364">— Mi preferus porti kadavron de ŝafo, mortinta je pustuloj antaŭ monato — respondis la gladiatormajstro — sed se vi donos al mi tiun ĉi monsakon, kiun ĵetis al vi la nobla tribuno, mi portos vin ĝis la pordego.</p>

 <p id="cf1365">— Ke vi elartikigu la grandan fingron de la piedo! — respondis la greko — tiom do vi profitis el la instruoj de tiu respektinda maljunulo, kiu prezentis malriĉecon kaj kompatemon, kiel du plej ĉefajn virtojn? Ĉu li ne ordonis klare al vi ami min? Mi vidas, ke neniam mi faros el vi eĉ malplej bonan kristanon, ĉar pli facile estus al la suno penetri tra la muroj de la mamertina malliberejo, ol al la vero tra via hipopotama kranio.</p>

 <p id="cf1366">Kaj <span class="nomo" lang="la" title="Ne-Esperanta nomo. Lingvo: Latino">Croto</span>, kiu posedis bestan forton, sed aliflanke posedis neniajn homajn sentojn, diris:</p>

 <p id="cf1367">— Ne timu! mi ne iĝos kristano! mi ne volas perdi mian panpecon!</p>

 <p id="cf1368">— Jes, sed se vi havus eĉ nur elementajn sciojn pri la filozofio, vi scius, ke oro estas vantaĵo.</p>

 <p id="cf1369">— Alpaŝu min kun la filozofio, tiam mi donos al vi nur unu kapobaton sur la ventron, kaj ni vidos, kiu venkos.</p>

 <p id="cf1370">— La samon povus diri bovo al Aristotelo — respondis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1371">Tagiĝo grizigis la mondon. Brilo pale kolorigis la suprojn de muroj. Apudvojaj arboj, konstruaĵoj kaj tie kaj ie disĵetitaj tombŝtonoj komencis elprofundiĝadi el la krepusko. La vojo ne estis jam tute senhoma. Legomvendistoj rapidis al la baldaŭ malfermotaj pordegoj, kondukante azenojn kaj mulojn, ŝarĝitajn per legomaj; ialoke knaris veturiloj, sur kiuj oni portis ĉasaĵojn. Sur la vojo kaj ambaŭflanke de ĝi kuŝis ĉe la tero mem facila nebulo, anoncanta belveteron. Homoj, vidataj de iom pli granda distanco, aspektis en tiu nebulo, kiel spiritoj. <span class="nomo" lang="la" title="Ne-Esperanta nomo. Lingvo: Latino">Vinicius</span> fikse rigardis la gracian figuron de <span class="nomo" lang="la" title="Ne-Esperanta nomo. Lingvo: Latino">Ligia</span>, kiu, laŭgrade kiel la matenlumo kreskis, iĝadis ĉiam pli arĝenta.</p>

 <p id="cf1372">— Sinjoro — diris <span class="nomo" lang="la" title="Ne-Esperanta nomo. Lingvo: Latino">Chilo</span> — mi ofendus vin, se mi antaŭvidus, ke via malavareco iam elĉerpiĝos, sed nun, kiam vi pagis al mi, vi ne povas suspekti, ke mi parolas nur por mia profito. Mi do konsilas al vi ankoraŭfoje, ke vi, eksciinte, en kiu domo loĝas la dia <span class="nomo" lang="la" title="Ne-Esperanta nomo. Lingvo: Latino">Ligia</span>, revenu hejmen por preni viajn sklavojn kaj portilon kaj ne aŭskultu tiun ĉi elefantan rostron. <span class="nomo" lang="la" title="Ne-Esperanta nomo. Lingvo: Latino">Croto</span>, kiu nur tial entreprenas forkapti sola la fraŭlinon, por elpremi vian monujon, kiel kazean sakon.</p>

 <p id="cf1373">— Mi promesas al vi pugnobaton inter la skapolojn, tio signifas, ke vi pereos — ekparolis <span class="nomo" lang="la" title="Ne-Esperanta nomo. Lingvo: Latino">Croto</span>.</p>

 <p id="cf1374">— Mi promesas al vi kruĉon de kefalona vino, tio signifas, ke mi estos sana — respondis la greko.</p>

 <p id="cf1375"><span class="nomo" lang="la" title="Ne-Esperanta nomo. Lingvo: Latino">Vinicius</span> nenion respondis, ĉar ili proksimiĝis al la pordego, ĉe kiu stranga bildo frapis iliajn okulojn. Nome du soldatoj surgenuiĝis, kiam la apostolo esti pasanta, kaj li tenis dum momento la manojn sur iliaj feraj kaskoj, poste faris super ili la signon de kruco. Al la juna patricio neniam veni ĝis nun la ideo, ke jam eĉ inter la soldatoj povas esti kristanoj, kaj kun mirego li pensis, ke kiel en brulanta urbo flamoj ekkaptis ĉiam novajn domojn, tiel tiu instruo tagon post tago ekkaptis evidente novajn animojn kaj disvastiĝas ekster la homa kompreno. Tio ĉi frapis lin ankaŭ pro <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar li konvinkiĝis, ke se ŝi volus forkuri el la urbo, troviĝus gardistoj, kiuj mem sekrete faciligus al ŝi la eliron. Li diris ĉi-momente dankojn al ĉiuj dioj, ke tiel ne okazis.</p>

 <p id="cf1376">Pasinte la malplenajn lokojn, trovantajn sin post la muro, la kristanoj aretoj komencis disiĝadi. Ili devis nun sekvi <span class="nomo" lang="la" title="Ne-Esperanta nomo. Lingvo: Latino">Ligia</span>n de pli malproksime kaj pli singarde, por ne turni al si atenton. <span class="nomo" lang="la" title="Ne-Esperanta nomo. Lingvo: Latino">Chilo</span> komencis ankaŭ plendi pro vundoj kaj ŝirdoloro en la piedoj kaj restis ĉiam pli malantaŭe, kion <span class="nomo" lang="la" title="Ne-Esperanta nomo. Lingvo: Latino">Vinicius</span> ne kontraŭstaris, opiniante, ke nun la timema kaj malforta greko ne estos plu bezona al li. Li eĉ permesus al li foriĝi, kien li volus, tamen la noblan saĝulon detenis prudento, puŝis lin evidente scivolo, ĉar li sekvis ilin senĉese kaj iafoje eĉ proksimiĝadis, ripetante siajn antaŭajn konsilojn kaj esprimante supozon, ke la maljunulo, akompananta la apostolon, se lia kresko ne estus tro malalta, povus esti <span class="nomo" lang="la" title="Ne-Esperanta nomo. Lingvo: Latino">Glaucus</span>.</p>

 <p id="cf1377">Ili tamen iris ankoraŭ sufiĉe longe ĝis Transtibro, kaj la suno jam preskaŭ supreniris, kiam la areto, en kiu estis <span class="nomo" lang="la" title="Ne-Esperanta nomo. Lingvo: Latino">Ligia</span>, disiĝis. La apostolo, la maljuna virino kaj la knabo direktis sin laŭlongen de la rivero, dum la malpli altkreska maljunulo, <span class="nomo" lang="la" title="Ne-Esperanta nomo. Lingvo: Latino">Ursus</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> enŝovis sin en malgrandan <em><span class="fremda" lang="la" title="Ne-Esperanta teksto. Lingvo: Latino">vicus</span></em> kaj, irinte ankoraŭ ĉirkaŭ cent paŝojn, eniris la vestiblon de domo, en kiu esti du vendejoj, unu kun olivoleo, la alia de birdisto.</p>

 <p id="cf1378"><span class="nomo" lang="la" title="Ne-Esperanta nomo. Lingvo: Latino">Chilo</span>, kiu iris eble kvindek paŝojn post <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Croto</span>, tuj haltis, kvazaŭ fiksita en la teron kaj, preminte sin al la muro, komencis sible voki, ke ili revenu al li.</p>

 <p id="cf1379">Kaj ili faris tion, ĉar oni devis interkonsiliĝi.</p>

 <p id="cf1380">— Iru — diris al li <span class="nomo" lang="la" title="Ne-Esperanta nomo. Lingvo: Latino">Vinicius</span> — kaj vidu, ĉu tiu ĉi domo ne havas de malantaŭe elirejon al alia strato.</p>

 <p id="cf1381"><span class="nomo" lang="la" title="Ne-Esperanta nomo. Lingvo: Latino">Chilo</span>, kvankam li plendis antaŭ momento pro vundoj en la piedoj, ekkuris tiel vigle, kvazaŭ li havus ĉe la maleoloj la flugiletojn de Merkuro.</p>

 <p id="cf1382">— Ne — li diris — tiu ĉi elirejo estas la sola.</p>

 <p id="cf1383">Poste li kunmetis la manojn:</p>

 <p id="cf1384">— Je Jovo, Apolono, Vesto, Cibelo, Izido kaj Oziriso, je Mitro, Baalo kaj ĉiuj dioj de Oriento kaj Okcidento, mi petegas vin, sinjoro, lasu tiun ĉi planon... Aŭskultu min...</p>

 <p id="cf1385">Sed subite li interrompis, ĉar li rimarkis, ke la vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> paliĝis de emocio kaj liaj okuloj fajris, kiel pupiloj de lupo. Sufiĉis lin rigardi, por kompreni, ke nenio en la mondo detenos lin de la entrepreno. <span class="nomo" lang="la" title="Ne-Esperanta nomo. Lingvo: Latino">Croto</span> komencis plenblovi sian herkulan bruston per spiro kaj balanci ambaŭflanken sian nedisvolvitan kranion, kiel faras ursoj en kaĝo. Cetere sur lia vizaĝo ne vidiĝis eĉ plej eta maltrankvilo.</p>

 <p id="cf1386">— Mi eniros la unua! — li diris.</p>

 <p id="cf1387">— Vi sekvos min! — diris <span class="nomo" lang="la" title="Ne-Esperanta nomo. Lingvo: Latino">Vinicius</span> per ordona voĉo.</p>

 <p id="cf1388">Kaj post momento ili ambaŭ malaperis en la malluma vestiblo.</p>

 <p id="cf1389"><span class="nomo" lang="la" title="Ne-Esperanta nomo. Lingvo: Latino">Chilo</span> ekkuris al la angulo de plej proksima starteto kaj komencis, rigardante el post la angulmuro, atendi, kio okazos.</p>

 </div>

 <div class="chapitro" id="quovadis22"> <h3 id="cf1390">ĈAPITRO <span class="num" title="">XXII</span> </h3> <p id="cf1391"><span class="nomo" lang="la" title="Ne-Esperanta nomo. Lingvo: Latino">Vinicius</span> nun en la korto ekkomprenis la tutan malfacilecon de la entrepreno. La domo estis granda, kelketaĝa, unu el tiuj domoj, da kiaj oni konstruis milojn en la tuta Romo, por havigi al si profiton el luigado de loĝejoj, kaj ordinare oni konstruis ilin tiel rapide kaj tiel malzorge, ke ne estis preskaŭ jaro, en kiu kelkaj el ili ne falis sur la kapojn de la loĝantoj. Tio estis veraj abelujoj, tro altaj kaj tro mallarĝaj, plenaj de ĉeloj kaj kameretoj, en kiuj nestis loĝantaro malriĉa, kaj samtempe tre multnombra. En la urbo, en kiu multaj stratoj ne havis nomojn, tiuj domoj ne havis numerojn; la posedantoj komisiis kolektadon de la luopago al siaj sklavoj, tiuj tamen, ne devigataj de la urbaj aŭtoritatuloj prezenti la nomojn de la loĝantoj, multfoje mem ilin ne konis. Informiĝi pri iu en tia domo estis treege malfacile, precipe, se ĉe la pordego ne oficis pordisto.</p>

 <p id="cf1392">Tra longa vestiblo, simila al koridoro, <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Croto</span> eliris sur malvastan, kvarflanke mur-baritan korton, prezentantan ion en la speco de komuna por la tuta domo <em><span class="fremda" lang="la" title="Ne-Esperanta teksto. Lingvo: Latino">atrium,</span></em> kun fontano en la mezo, kies akvo ŝprucfalis en ŝtonan pladegon, enmasonitan en la teron. Ĉe ĉiuj muroj levis sin internaj ŝtuparoj, parte ŝtonaj, parte lignaj, kondukantaj al galerioj, el kiuj oni eniris en loĝejojn. Malsupre ankaŭ estis loĝejoj, kelkaj provizitaj per lignaj pordoj, aliaj apartigitaj de la korto nur per lanaj, plejparte ĉifonigitaj kaj truitaj, aŭ flikitaj kurtenoj.</p>

 <p id="cf1393">La horo estis frua kaj sur la korto ne vidiĝis eĉ unu vivanto. Videble en la tuta domo ĉiuj dormis ankoraŭ, krom tiuj, kiuj revenis el Ostriano.</p>

 <p id="cf1394">— Kion ni faros, sinjoro? — demandis <span class="nomo" lang="la" title="Ne-Esperanta nomo. Lingvo: Latino">Croto</span>, haltante.</p>

 <p id="cf1395">— Ni atendu ĉi tie; eble iu aperos — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — Oni ne devas vidi nin en la korto.</p>

 <p id="cf1396">Sed samtempe li pensis, ke la konsilo de <span class="nomo" lang="la" title="Ne-Esperanta nomo. Lingvo: Latino">Chilo</span> estis praktika. Se li havus kelkdek sklavojn, li povus sieĝi la pordegon, kiu ŝajnis esti la sola elirejo, kaj traserĉi ĉiujn loĝejojn, dume nun ili devis tuj trafi la loĝejon de <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar alie kristanoj, kiuj certe estis kelknombraj en tiu ĉi domo, povus ŝin averti, ke oni ŝin serĉas. Pro tio ĉi estis ankaŭ danĝere demandi fremdajn homojn. <span class="nomo" lang="la" title="Ne-Esperanta nomo. Lingvo: Latino">Vinicius</span> pripensis dum momento, ĉu li ne revenu por preni siajn sklavojn, kiam subite el post unu el la kurtenoj, apartigantaj pli malproksimajn loĝejojn, eliris homo kun kribrilo en la mano kaj alpaŝis la fontanon.</p>

 <p id="cf1397">La juna viro unuarigarde ekkonis <span class="nomo" lang="la" title="Ne-Esperanta nomo. Lingvo: Latino">Ursus</span>on.</p>

 <p id="cf1398">— Tio estas la ligo! — flustris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1399">— Ĉu mi tuj rompu liajn ostojn?</p>

 <p id="cf1400">— Atendu.</p>

 <p id="cf1401"><span class="nomo" lang="la" title="Ne-Esperanta nomo. Lingvo: Latino">Ursus</span> ne rimarkis ilin, ĉar ili staris en la ombro de la vestiblo, kaj li komencis trankvile lavi en la akvo legomojn, plenigantajn la kribrilon, Videble estis, ke post la tuta nokto, pasigita en la tombejo, li intencis prepari por ili matenmanĝon. Post momento, fininte sian laboron, li prenis la malsekan kribrilon kaj malaperis kun ĝi post la kurteno. <span class="nomo" lang="la" title="Ne-Esperanta nomo. Lingvo: Latino">Croto</span> kaj <span class="nomo" lang="la" title="Ne-Esperanta nomo. Lingvo: Latino">Vinicius</span> ekiris post li, kredante, ke ili trafos rekte en la loĝejon de <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf1402">Ilia miro estis do senmezura, kiam ili ekvidis, ke la kurteno apartigis de la korto ne loĝejon, sed alian malluman koridoron, en kies fino oni vidis ĝardeneton, konsistantan el kelkaj cipresoj kaj kelkaj mirtaj arbustoj, kaj malgrandan dometon, kroĉitan al senporda posta muro de alia konstruaĵo.</p>

 <p id="cf1403">Ili ambaŭ tuj ekkomprenis, ke tio ĉi estis por ili favora cirkonstanco. En la korto povus okazi tumulto de ĉiuj loĝantoj, dum la flanka lokiteco de la dometo igis la entreprenon pli facila. Rapide ili finos la aferon kun defendantoj, aŭ pli ĝuste kun <span class="nomo" lang="la" title="Ne-Esperanta nomo. Lingvo: Latino">Ursus</span>, post kio same rapide ili atingos kun la forkaptita <span class="nomo" lang="la" title="Ne-Esperanta nomo. Lingvo: Latino">Ligia</span> la straton, kaj tie ili jam scios sin helpi. Verŝajne neniu ilin haltigos, kaj se oni ilin haltigos, ili diros, ke la afero koncernas forkurintan garantiulinon de la cezaro, aŭ en eventuala okazo <span class="nomo" lang="la" title="Ne-Esperanta nomo. Lingvo: Latino">Vinicius</span> konigos sin al vigiloj kaj alvokos ilian helpon.</p>

 <p id="cf1404"><span class="nomo" lang="la" title="Ne-Esperanta nomo. Lingvo: Latino">Ursus</span> estis jam preskaŭ eniranta la dometon, kiam rebruo de la paŝoj turnis lian atenton, li do haltis kaj, ekvidinte du homojn, metis la kribrilon sur balustradon kaj reiris al ili.</p>

 <p id="cf1405">— Kion vi serĉas ĉi tie? — li demandis.</p>

 <p id="cf1406">— Vin! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1407">Poste, turninte sin al <span class="nomo" lang="la" title="Ne-Esperanta nomo. Lingvo: Latino">Croto</span>, li ekkriis per rapida, mallaŭta voĉo:</p>

 <p id="cf1408">— Mortigu!</p>

 <p id="cf1409"><span class="nomo" lang="la" title="Ne-Esperanta nomo. Lingvo: Latino">Croto</span> eksaltis, kiel tigro, kaj en unu momento, antaŭ ol la ligo povis ekkonscii aŭ rekoni la malamikojn, li kaptis lin en siajn ŝtalajn brakojn.</p>

 <p id="cf1410">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> estis tro certa pri lia superhoma forto, por atendi la finon de la batalo, do, pasinte preter ili, li ekkuris al la pordo de la dometo, puŝis ĝin kaj troviĝis en iom malluma ĉambro, heligita tamen de fajro, brulanta en kameno. La brilo de tiu flamo falis rekte sur la vizaĝon de Liga. Alia persono, sidanta ĉe la fajro, estis la maljunulo, kiu akompanis la knabinon kaj <span class="nomo" lang="la" title="Ne-Esperanta nomo. Lingvo: Latino">Ursus</span>on envoje el Ostriano.</p>

 <p id="cf1411"><span class="nomo" lang="la" title="Ne-Esperanta nomo. Lingvo: Latino">Vinicius</span> enkuris tiel subite, ke antaŭ ol <span class="nomo" lang="la" title="Ne-Esperanta nomo. Lingvo: Latino">Ligia</span> povis lin rekoni, li ekkaptis ŝin je la talio kaj, levinte supren, resaltis al la pordo. La maljunulo, vere, sukcesis bari ĝin per si mem, sed <span class="nomo" lang="la" title="Ne-Esperanta nomo. Lingvo: Latino">Vinicius</span>, alpreminte la knabinon per unu brako al la brusto, forpuŝis lin per la alia. La kapuĉo falis de lia kapo kaj tiam, je la vido de tiu konata al ŝi kaj ĉi-momente terura vizaĝo, la sango de <span class="nomo" lang="la" title="Ne-Esperanta nomo. Lingvo: Latino">Ligia</span> koagulis pro teruro kaj la voĉo morthaltis en ŝia gorĝo. Ŝi volis voki helpon, sed ne povis. Same vane ŝi penis ekkapti la pordokadron, por kontraŭstari. Ŝiaj fingroj deglitis de la ŝtono kaj ŝi perdus la konscion, se ne frapus ŝiajn okulojn terura bildo, kiam <span class="nomo" lang="la" title="Ne-Esperanta nomo. Lingvo: Latino">Vinicius</span> elkuris kun ŝi en la ĝardenon.</p>

 <p id="cf1412"><span class="nomo" lang="la" title="Ne-Esperanta nomo. Lingvo: Latino">Ursus</span> tenis en la brakoj iun homon, tute fleksitan malantaŭen, kun kapo klinita flanken kaj kun sangoplena buŝo. Ekvidinte ilin, li frapis ankoraŭfoje per la pugno tiun kapon kaj en unu sekundo eksaltis, kiel furioza besto, al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1413">— Morto! — ekpensis la juna patricio.</p>

 <p id="cf1414">Kaj post tio li ekaŭdis, kvazaŭ en sonĝo, ekkrion de <span class="nomo" lang="la" title="Ne-Esperanta nomo. Lingvo: Latino">Ligia</span>: “ne mortigu!”, poste li eksentis, ke io, kvazaŭ tondrobato, malvolvis liajn brakojn, per kiuj li ŝin ĉirkaŭtenis, fine la tero turniĝis kune kun li kaj lumo de l’ tago estingiĝis antaŭ liaj okuloj.</p>

 <p>...</p>

 <p id="cf1415"><span class="nomo" lang="la" title="Ne-Esperanta nomo. Lingvo: Latino">Chilo</span> tamen, kaŝita post la strata angulmuro, atendis, kio okazos, ĉar la scivolo batalis en li kontraŭ la timo. Li pensis ankaŭ, ke se ili sukcesos forkapti <span class="nomo" lang="la" title="Ne-Esperanta nomo. Lingvo: Latino">Ligia</span>n, tiam bone estos por li esti apud <span class="nomo" lang="la" title="Ne-Esperanta nomo. Lingvo: Latino">Vinicius</span>. Urbanon li ne timis plu, ĉar li ankaŭ estis certa, ke <span class="nomo" lang="la" title="Ne-Esperanta nomo. Lingvo: Latino">Croto</span> lin mortigos. Aliflanke li kalkulis, ke en la okazo, se en la senhomaj ĝis nun stratoj iĝus ia tumulto, se kristanoj aŭ iuj homoj volus kontraŭstari al <span class="nomo" lang="la" title="Ne-Esperanta nomo. Lingvo: Latino">Vinicius</span>, tiam li alparolos ilin kiel reprezentanto de la regna aŭtoritato, kaj en eventuala okazo alvokos vigilojn helpe al la juna patricio kontraŭ la strata kanajlaro, kaj tiamaniere sekurigos al si novajn favorojn. En la animo li ĉiam opiniis, ke la ago de <span class="nomo" lang="la" title="Ne-Esperanta nomo. Lingvo: Latino">Vinicius</span> estas malprudenta, konsiderante tamen la teruran forton de <span class="nomo" lang="la" title="Ne-Esperanta nomo. Lingvo: Latino">Croto</span>, li supozis, ke ĝi povos sukcesi. “Se ilia situacio estus malbona, la tribuno mem portos la knabinon, kaj <span class="nomo" lang="la" title="Ne-Esperanta nomo. Lingvo: Latino">Croto</span> trabatos por li la vojon.” Tamen la tempo ŝajnis al li longa; maltrankviligis lin silento en la vestiblo, kiun li rigardis de malproksime.</p>

 <p id="cf1416">— Se ili ne trafos en ŝian kaŝejon kaj faros bruon, ili foralarmos ŝin.</p>

 <p id="cf1417">Kaj la penso pri tio ne estis al li cetere malagrabla, ĉar li komprenis, ke en tia okazo <span class="nomo" lang="la" title="Ne-Esperanta nomo. Lingvo: Latino">Vinicius</span> denove lin bezonos kaj denove li sukcesos elpremi el lia sako konsiderindan nombron de sestercoj.</p>

 <p id="cf1418">— Kion ajn ili faros — li parolis al si mem — por mi ili ĝin faros, kvankam neniu el ili tion divenas. Dioj, dioj, lasu min nur...</p>

 <p id="cf1419">Kaj subite li interrompis, ĉar ŝajnis al li, ke io elŝovis sin el la vestiblo, do, preminte sin al la muro, li komencis rigardi, retenante la spiron en la brusto.</p>

 <p id="cf1420">Kaj li ne eraris, ĉar el la vestiblo duone elŝoviĝis iu kapo kaj komencis rigardi ĉirkaŭen.</p>

 <p id="cf1421">Post momento ĝi tamen malaperis.</p>

 <p id="cf1422">— Tio estas <span class="nomo" lang="la" title="Ne-Esperanta nomo. Lingvo: Latino">Vinicius</span> aŭ <span class="nomo" lang="la" title="Ne-Esperanta nomo. Lingvo: Latino">Croto</span> — ekpensis <span class="nomo" lang="la" title="Ne-Esperanta nomo. Lingvo: Latino">Chilo</span> — sed, se ili kaptis la knabinon, kial ŝi ne krias kaj ili rigardas en la straton? Homojn ili ja ĉiuokaze devas renkonti, ĉar antaŭ ol ili venos ĝis <span class="nomo" lang="la" title="Ne-Esperanta nomo. Lingvo: Latino">Carinae</span>, la stratoj iĝos movoplenaj. Kio ĝi estas!? je ĉiuj senmortaj dioj!...</p>

 <p id="cf1423">Kaj subite ĉiuj restintaj haroj hirtiĝis sur lia kapo.</p>

 <p id="cf1424">En la pordo montriĝis <span class="nomo" lang="la" title="Ne-Esperanta nomo. Lingvo: Latino">Ursus</span> kun pendanta trans lia ŝultro korpo de <span class="nomo" lang="la" title="Ne-Esperanta nomo. Lingvo: Latino">Croto</span> kaj, rigardinte ĉirkaŭen ankoraŭfoje, li komencis kuri kun ĝi tra la malplena strato al la rivero.</p>

 <p id="cf1425"><span class="nomo" lang="la" title="Ne-Esperanta nomo. Lingvo: Latino">Chilo</span> iĝis ĉe la muro tiel plata, kiel peco da stukaĵo.</p>

 <p id="cf1426">— Mi pereos, se ili min ekvidos! — li ekpensis.</p>

 <p id="cf1427">Sed <span class="nomo" lang="la" title="Ne-Esperanta nomo. Lingvo: Latino">Ursus</span> kuris rapide preter la angulmuro kaj malaperis post la sekvanta domo. <span class="nomo" lang="la" title="Ne-Esperanta nomo. Lingvo: Latino">Chilo</span>, ne atendante plu, komencis kuri laŭlonge de diagonala strateto, tintante per la dentoj pro teruro kaj kun rapideco, kiu povus mirigi eĉ en junulo.</p>

 <p id="cf1428">— Se li, revenante, ekvidos min de malproksime, li atingos min kaj mortigos — li parolis al si. — Savu min, Zeŭso, savu Apolono, savu Hermeso, savu Dio de la kristanoj! Mi forlasos Romon, revenos en Mezembrion, sed savu min el la manoj de tiu demono!</p>

 <p id="cf1429">Kaj tiu ligo, kiu mortigis <span class="nomo" lang="la" title="Ne-Esperanta nomo. Lingvo: Latino">Crot</span>on, ĉi-momente ŝajnis al li efektive iu superhoma estaĵo. Kurante, li pensis, ke tio eble estas iu dio, kiu prenis sur sin la formon de barbaro. En tiu ĉi momento li kredis je ĉiuj dioj de la mondo, kiujn li mokis alitempe. Lian kapon trakuris ankaŭ la penso, ke <span class="nomo" lang="la" title="Ne-Esperanta nomo. Lingvo: Latino">Crot</span>on mortigis eble la Dio de la kristanoj, kaj denove la haroj hirtiĝis sur lia kapo, ke li ekmalpacis kun tia potenco.</p>

 <p id="cf1430">Nur trakurinte kelkajn stratetojn kaj ekvidinte iujn laboristojn, irantajn renkonte de malproksime, li iom trankviliĝis. En lia brusto mankis jam spiro, li do sidiĝis sur sojlo de domo kaj per la rando de la mantelo komencis viŝi la ŝvitkovritan frunton.</p>

 <p id="cf1431">— Mi estas maljuna kaj bezonas trankvilon — li diris.</p>

 <p id="cf1432">La homoj, irantaj renkonten, direktis sin el iun flankan strateton kaj denove ĉirkaŭis lin soleco. La urbo dormis ankoraŭ. Matene la stratmovado komenciĝadis pli frue en la pli riĉaj kvartaloj, kie sklavoj de riĉaj domoj estis devigataj leviĝi antaŭ la plentago, kaj en tiuj, kiujn okupis loĝantaro libera, nutrata je la regna kosto, sekve senfarema, oni vekiĝadis, precipe ventre, sufiĉe malfrue. <span class="nomo" lang="la" title="Ne-Esperanta nomo. Lingvo: Latino">Chilo</span>, sidinte dum ia tempo sur la sojlo, eksentis penetran malvarmon, li do leviĝis kaj, certiĝinte, ke li ne perdis la sakon, ricevitan de <span class="nomo" lang="la" title="Ne-Esperanta nomo. Lingvo: Latino">Vinicius</span>, direktis sin per paŝoj jam malpli rapidaj al la rivero.</p>

 <p id="cf1433">— Eble mi vidos ie la korpon de <span class="nomo" lang="la" title="Ne-Esperanta nomo. Lingvo: Latino">Croto</span> — li parolis al si. — Dioj! Tiu ligo, se li estas homo, povus en la daŭro de unu jaro gajni milionojn da sestercoj, ĉar se <span class="nomo" lang="la" title="Ne-Esperanta nomo. Lingvo: Latino">Crot</span>on li sufokis, kiel hundidon, kiu rezistos al li? Por ĉiu ludo sur areno oni donus al li tiom da oro, kiom li mem pezas. Li gardas tiun knabinon pli bone, ol Cerbero la inferon. Sed englutu do lin tiu infero. Mi ne volas havi ion kun li. Li estas tro malmol-osta. Kion mi tamen faru? Okazis terura afero. Se al tia <span class="nomo" lang="la" title="Ne-Esperanta nomo. Lingvo: Latino">Croto</span> li rompis la ostojn, certe ankaŭ la animo de <span class="nomo" lang="la" title="Ne-Esperanta nomo. Lingvo: Latino">Vinicius</span> plorplendas super tiu malbenita domo, atendante enterigon. Je Kastoro! tio ja estis patricio, amiko de la cezaro, sinjoro konata en la tuta Romo kaj armea tribuno. Lia morto ne estos al ili lasita senpune... Kaj se mi ekzemple irus en la tendaron de la pretorianoj, aŭ al la vigiloj?...</p>

 <p id="cf1434">Ĉe tio ĉi li eksilentis kaj komencis mediti, sed post momento diris:</p>

 <p id="cf1435">— Ve al mi! Kiu enkondukis lin en tiun domon, ĉu ne mi?... Liaj liberigitoj kaj sklavoj scias, ke mi venadis al li, kelkaj eĉ scias, por kiu celo. Kio estos, se oni min kulpigos, ke mi intence montris al li la domon, en kiu trafis lin morto? Se eĉ poste montriĝus en juĝejo, ke mi ĝin ne volis, oni diros ĉiuokaze, ke mi estas la kaŭzo do tio... Kaj li ja estis patricio, do neniel mi restos senpune. Sed se mi kaŝe forlasus Romon kaj translokiĝus ien malproksimen, mi nur igus la suspekto pli granda.</p>

 <p id="cf1436">Kaj tiel kaj alie estis malbone. Li nur penis elekti la malpli grandan malbonon. Romo estas grandega urbo, tamen <span class="nomo" lang="la" title="Ne-Esperanta nomo. Lingvo: Latino">Chilo</span> eksentis, ke ĝi povas esti tro malvasta por li. Ĉar ĉiu alia povus simple iri al la prefekto de la vigiloj, rakonti, kio okazis, kaj se eĉ falus sur lin ia suspekto, trankvile atendi la esploradon. Sed la tuta pasinteco de <span class="nomo" lang="la" title="Ne-Esperanta nomo. Lingvo: Latino">Chilo</span> estis tiaspeca, ke ĉiu pli proksima konatiĝo, ĉu al la prefekto de la urbo, aŭ al la prefekto de la vigiloj, povus kaŭzi al li tre gravajn embarasojn kaj kune doni bazon al ĉiaj suspektoj, kiuj povus veni en la kapojn de la oficistoj.</p>

 <p id="cf1437">Aliflanke, forkuri, signifus konfirmi <span class="nomo" lang="la" title="Ne-Esperanta nomo. Lingvo: Latino">Petronius</span>on en la konvinko, ke <span class="nomo" lang="la" title="Ne-Esperanta nomo. Lingvo: Latino">Vinicius</span> estis perfidita kaj murdita sekve de komploto. <span class="nomo" lang="la" title="Ne-Esperanta nomo. Lingvo: Latino">Petronius</span> estis homo potenca, kiu povis havi al sia dispono la policon en la tuta regon kaj kiu sendube klopodus elserĉi la kulpulojn, eĉ en la ekstremoj de la mondo. Tamen al <span class="nomo" lang="la" title="Ne-Esperanta nomo. Lingvo: Latino">Chilo</span> venis la ideo, ĉu ne estus plej bone turni sin al li kaj rakonti, kio okazis. Jes! Tio ĉi estis la plej bona maniero. <span class="nomo" lang="la" title="Ne-Esperanta nomo. Lingvo: Latino">Petronius</span> estis homo trankvila kaj <span class="nomo" lang="la" title="Ne-Esperanta nomo. Lingvo: Latino">Chilo</span> povis esti certa almenaŭ pri tio, ke li aŭskultos lin ĝis la fino. <span class="nomo" lang="la" title="Ne-Esperanta nomo. Lingvo: Latino">Petronius</span>, kiu konis la aferon de la komenco, pli facile ekkredus ankaŭ la senkulpecon de <span class="nomo" lang="la" title="Ne-Esperanta nomo. Lingvo: Latino">Chilo</span>, ol la prefektoj.</p>

 <p id="cf1438">Tamen por iri al li, oni devis scii certe, kio okazis kun <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj <span class="nomo" lang="la" title="Ne-Esperanta nomo. Lingvo: Latino">Chilo</span> tion ĉi ne sciis. Li vidis vere la ligon, ŝtelirantan al la rivero kun la korpo de <span class="nomo" lang="la" title="Ne-Esperanta nomo. Lingvo: Latino">Croto</span>, sed nenion pli. <span class="nomo" lang="la" title="Ne-Esperanta nomo. Lingvo: Latino">Vinicius</span> povis esti mortigita, sed povis ankaŭ esti vundita aŭ kaptita. Nur nun venis al <span class="nomo" lang="la" title="Ne-Esperanta nomo. Lingvo: Latino">Chilo</span> la ideo, ke la kristanoj certe ne kuraĝus mortigi homon tiel potencan, aŭgustanon kaj altan armean oficiston, ĉar tia ago povus sekvigi kontraŭ ili ĝeneralan persekutadon. Pli verŝajne estis ke ili retenis lin perforte, por doni al <span class="nomo" lang="la" title="Ne-Esperanta nomo. Lingvo: Latino">Ligia</span> tempon refoje kaŝi sin en alia loko.</p>

 <p id="cf1439">Tiu ĉi penso inspiris al <span class="nomo" lang="la" title="Ne-Esperanta nomo. Lingvo: Latino">Chilo</span> kuraĝon.</p>

 <p id="cf1440">— Se tiu liga drako ne disŝiris lin en la unua impeto, li estas viva, kaj se li estas viva, li mem atestos, ke mi lin ne perfidis, kaj tiam ne nur nenio min minacos, sed (ho Hermeso, kalkulu denove je la du bovidinoj!) malfermos sin antaŭ mi nova kampo... Mi povas sciigi al unu el liaj liberigitoj, kie li devas serĉi la sinjoron, kaj ĉu li turnos sin al la prefekto, aŭ ne, tio estas lia afero, ke nur mi min ne turnu al li... Mi povas ankaŭ iri al <span class="nomo" lang="la" title="Ne-Esperanta nomo. Lingvo: Latino">Petronius</span> kaj kalkuli je rekompenco... Mi serĉis <span class="nomo" lang="la" title="Ne-Esperanta nomo. Lingvo: Latino">Ligia</span>n, nun mi serĉos <span class="nomo" lang="la" title="Ne-Esperanta nomo. Lingvo: Latino">Vinicius</span>on, kaj poste denove <span class="nomo" lang="la" title="Ne-Esperanta nomo. Lingvo: Latino">Ligia</span>n... Antaŭe mi devas tamen ekscii, ĉu li vivas, aŭ pereis.</p>

 <p id="cf1441">Ĉe tio li ekpensis, ke li povus nokte iri al la bakisto <span class="nomo" lang="la" title="Ne-Esperanta nomo. Lingvo: Latino">Demas</span> kaj demandi pri <span class="nomo" lang="la" title="Ne-Esperanta nomo. Lingvo: Latino">Ursus</span>. Sed li tuj forlasis tiun ĉi ideon. Li preferis ne havi aferon kun <span class="nomo" lang="la" title="Ne-Esperanta nomo. Lingvo: Latino">Ursus</span>. Li povis prave supozi, ke se <span class="nomo" lang="la" title="Ne-Esperanta nomo. Lingvo: Latino">Ursus</span> ne mortigis <span class="nomo" lang="la" title="Ne-Esperanta nomo. Lingvo: Latino">Glaucus</span>on, li estis videble avertita de iu el la kristanaj ĉefuloj, al kiu li malkaŝis sian intencon, ke tio estas afero nepura kaj ke volis lin instigi al ĝi iu perfidulo. Cetere je sola rememoro pri <span class="nomo" lang="la" title="Ne-Esperanta nomo. Lingvo: Latino">Ursus Chil</span>on trakuris tutkorpa tremo. Li decidis, anstataŭe, ke vespere li sendos <span class="nomo" lang="la" title="Ne-Esperanta nomo. Lingvo: Latino">Euricius</span>on en la domon, kie okazis la akcidento, por ricevi informojn. Dume li bezonis iom nutri sin, ripozi kaj bani sin. La sendorma nokto, la vojo al Ostriano kaj la forkuro el Transtibro efektive lacigis lin ekstermezure.</p>

 <p id="cf1442">Unu afero konstante lin konsolis: nome tio, ke li havis ĉe si du sakojn; tiun, kiun <span class="nomo" lang="la" title="Ne-Esperanta nomo. Lingvo: Latino">Vinicius</span> donis al li hejme, kaj tiun, kiun li ĵetis al li revoje el la tombejo. Pro tiu ĉi feliĉa cirkonstanco, same kiel pro la grandaj emocioj, kiujn li travivis, li decidis matenmanĝi pli abunde kaj trinki iom da vino pli bona, ol ordinare.</p>

 <p id="cf1443">Kaj, kiam venis la horo de malfermo de vinejoj, li faris tion en tia grado, ke li forgesis pri bano. Li sentis sin antaŭ ĉio dormema kaj la dormemo tiom senfortigis lin, ke li revenis per tute ŝanceliĝemaj paŝoj en sian loĝejon en <span class="nomo" lang="la" title="Ne-Esperanta nomo. Lingvo: Latino">Suburra</span>, kie atendis lin sklavino, aĉetita por la mono de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1444">Tie, enirinte en sian <em><span class="fremda" lang="la" title="Ne-Esperanta teksto. Lingvo: Latino">cubiculum,</span></em> malluman, kiel vulpa kavo, li ĵetis sin sur la liton kaj endormiĝis en unu momento.</p>

 <p id="cf1445">Li vekiĝis nur vespere, aŭ pli ĝuste vekis lin la sklavino, vokante, ke li vekiĝu, ĉar iu serĉas lin kaj volas lin vidi en urĝa afero.</p>

 <p id="cf1446">La gardema <span class="nomo" lang="la" title="Ne-Esperanta nomo. Lingvo: Latino">Chilo</span> rekonsciiĝis en unu momento, surtiris provizore mantelon kun kapuĉo kaj, ordoninte al la sklavino flankeniĝi, rigardis antaŭe singarde tra la pordo.</p>

 <p id="cf1447">Kaj li rigidiĝis! Ĉar tra la pordo de la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> li ekvidis la grandegan figuron de <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf1448">Je tiu ĉi vido li eksentis, ke liaj piedoj kaj kapo iĝas malvarmaj, kiel glacio, la koro ĉesas bati, la sakron kvazaŭ tiklas aroj da formikoj... Dum ia tempo li ne povis ekparoli, poste tamen, tintante per la dentoj, li diris, aŭ pli ĝuste elĝemis:</p>

 <p id="cf1449">— Sira! mi forestas... mi ne konas... ĉi tiun... bonan homon...</p>

 <p id="cf1450">— Mi diris al li, ke vi estas hejme kaj ke vi dormas, sinjoro — respondis la sklavino — sed li postulis, ke mi vin veku...</p>

 <p id="cf1451">— Ho dioj!... mi vin ordonos...</p>

 <p id="cf1452">Sed <span class="nomo" lang="la" title="Ne-Esperanta nomo. Lingvo: Latino">Ursus</span>, kvazaŭ senpacienciĝinte pro la prokrasto, proksimiĝis al la pordo de la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj, klininte sin, enŝovis internen la kapon.</p>

 <p id="cf1453">— <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides! — li diris.</p>

 <p id="cf1454">— <em><span class="fremda" lang="la" title="Ne-Esperanta teksto. Lingvo: Latino">Pax tecum! pax, pax!</span></em> — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Ho, plej bona el la kristanoj! Jes, mi estas <span class="nomo" lang="la" title="Ne-Esperanta nomo. Lingvo: Latino">Chilo</span>, sed ĝi estas eraro... Mi ne konas vin!</p>

 <p id="cf1455">— <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides — respondis <span class="nomo" lang="la" title="Ne-Esperanta nomo. Lingvo: Latino">Ursus</span> — via sinjoro, <span class="nomo" lang="la" title="Ne-Esperanta nomo. Lingvo: Latino">Vinicius</span>, alvokas vin, ke vi venu al li kune kun mi.</p>

 </div>

 <div class="chapitro" id="quovadis23"> <h3 id="cf1456">ĈAPITRO <span class="num" title="">XXIII</span> </h3> <p id="cf1457"><span class="nomo" lang="la" title="Ne-Esperanta nomo. Lingvo: Latino">Vinicius</span> vekiĝis pro akra doloro. En la unua momento li ne povis kompreni, kie li estas kaj kio okazas kun li. En la kapo li sentis bruon kaj liaj okuloj estis kvazaŭ kovritaj de nebulo. Iom post iom li akiradis tamen la konscion kaj fine ekvidis tra tiu nebulo tri klinitajn super li homojn. Du el ili li rekonis: unu estis <span class="nomo" lang="la" title="Ne-Esperanta nomo. Lingvo: Latino">Ursus</span>, la alia — la maljunulo, kiun li faligis, forportante <span class="nomo" lang="la" title="Ne-Esperanta nomo. Lingvo: Latino">Ligia</span>n. La tria, fremda, tenis lian maldekstran brakon kaj, tuŝante ĝin laŭlonge de la kubuto ĝis la ŝultro kaj ŝlosilosto, estis ĝuste kaŭzanta al li doloron tiel teruran, ke Vincius, kredante, ke ĝi estas ia speco de plenumata kontraŭ li venĝo, diris tra kunpremitaj dentoj:</p>

 <p id="cf1458">— Mortigu min.</p>

 <p id="cf1459">Sed ili ne ŝajnis atenti liajn vortojn, kvazaŭ ili ne aŭdus aŭ konsiderus ilin ordinara ĝemo de suferanto. <span class="nomo" lang="la" title="Ne-Esperanta nomo. Lingvo: Latino">Ursus</span>, kun sia zorgoplena kaj kune timiga vizaĝo de barbaro tenis en la mano tufon da blankaj tolpecoj, ŝiritaj en longajn striojn, kaj la maljunulo parolis al la homo, kiu premis la brakon de <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1460">— <span class="nomo" lang="la" title="Ne-Esperanta nomo. Lingvo: Latino">Glaucus</span>, ĉu vi estas certa, ke tiu ĉi vundo en la kapo ne minacas la vivon?</p>

 <p id="cf1461">— Jes, nobla <span class="nomo" lang="la" title="Ne-Esperanta nomo. Lingvo: Latino">Crispus</span> — respondis <span class="nomo" lang="la" title="Ne-Esperanta nomo. Lingvo: Latino">Glaucus</span>. — Servante kiel sklavo en ŝiparo, kaj poste loĝante en Neapolo, mi kuracis multajn vundojn, kaj per la gajnoj, kiujn donis al mi tiu okupo, mi elaĉetis fine min mem kaj mian familion... La vundo en la kapo estas negrava. Kiam tiu ĉi homo (li montris per la kapo <span class="nomo" lang="la" title="Ne-Esperanta nomo. Lingvo: Latino">Ursus</span>on) rekaptis de la junulo la knabinon kaj puŝis lin sur la muron, tiu videble, falante, ŝirmis sin per la brako, kiun li elartikigis kaj rompis, sed per tio savis la kapon — kaj la vivon.</p>

 <p id="cf1462">— Vi jam flegis plurajn el la fratoj — respondis <span class="nomo" lang="la" title="Ne-Esperanta nomo. Lingvo: Latino">Crispus</span> — kaj vi famas, kiel lerta kuracisto... Jen kial mi venigis vin pere de <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf1463">— Kiu envoje konfesis al mi, ke ankoraŭ hieraŭ li estis preta min mortigi.</p>

 <p id="cf1464">— Sed antaŭ ol al vi, li konfesis sian intencon al mi — kaj mi, konante vian amon al Kristo, klarigis al li, ke ne vi estas perfidulo, sed tiu nekonato, kiu volis instigi lin al la mortigo.</p>

 <p id="cf1465">— Tio estis malbona spirito, sed mi kredis lin anĝelo — respondis <span class="nomo" lang="la" title="Ne-Esperanta nomo. Lingvo: Latino">Ursus</span> kun ĝemo.</p>

 <p id="cf1466">— Vi rakontos al mi tion alifoje — diris <span class="nomo" lang="la" title="Ne-Esperanta nomo. Lingvo: Latino">Glaucus</span> — sed nun mi devas pensi pri la vundito.</p>

 <p id="cf1467">Kaj dirinte ĉi tion, li komencis reenartikigi la brakon de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu, malgraŭ ke <span class="nomo" lang="la" title="Ne-Esperanta nomo. Lingvo: Latino">Crispus</span> surŝprucadis lian vizaĝon per akvo, senĉese svenadis pro doloro. Tio estis por li cetere feliĉa cirkonstanco, ĉar li ne sentis reenartikigon de la piedo nek bandaĝadon de la rompita brako, kiun <span class="nomo" lang="la" title="Ne-Esperanta nomo. Lingvo: Latino">Glaucus</span> enigis en du konkavajn tabuletojn kaj poste ĉirkaŭligis rapide kaj forte, por ĝin senmovigi.</p>

 <p id="cf1468">Sed post la finita operacio li denove konsciiĝis — kaj ekvidis super si <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf1469">Ŝi staris tuj apud lia lito, tenante antaŭ si malgrandan kupran sitelon kun akvo, en kiu <span class="nomo" lang="la" title="Ne-Esperanta nomo. Lingvo: Latino">Glaucus</span> de tempo al tempo trempis spongon kaj malseketigis lian kapon.</p>

 <p id="cf1470"><span class="nomo" lang="la" title="Ne-Esperanta nomo. Lingvo: Latino">Vinicius</span> rigardis kaj ne kredis al la propraj okuloj. Ŝajnis al li, ke sonĝo aŭ febro aperigas antaŭ li la karan vizion — kaj nur post longa momento li kapablis elflustri:</p>

 <p id="cf1471">— <span class="nomo" lang="la" title="Ne-Esperanta nomo. Lingvo: Latino">Ligia</span>...</p>

 <p id="cf1472">Je lia voĉo la siteleto ektremis en ŝiaj manoj, sed ŝi turnis al li siajn okulojn, plenajn de malĝojo.</p>

 <p id="cf1473">— Paco estu kun vi — ŝi respondis mallaŭte.</p>

 <p id="cf1474">Ŝi staris kun etenditaj manoj, kun vizaĝo plena de kompato kaj bedaŭro.</p>

 <p id="cf1475">Kaj li rigardis ŝin, kvazaŭ volante tiel plenigi per ŝi la pupilojn, ke ŝia bildo restu sub liaj palpebroj, kiam li fermos ilin. Li rigardis ŝian vizaĝon, pli palan kaj pli malgrasan, ol antaŭe, la buklojn de ŝiaj malhelaj haroj, la malriĉan laboristan veston; li rigardis tiel obstine, ke sub la influo de liaj okuloj ŝia neĝblanka frunto komencis iĝi roza — kaj unue li ekpensis, ke li ĉiam ŝin amas, due, ke la kaŭzo de tiu ŝia paleco, de ŝia malriĉeco estas li mem, ke li ja elpelis ŝin el la domo, kie ŝi estis amata kaj ĉirkaŭata per bonstato kaj komforto, enpuŝis ŝin en ĉi tiun malriĉan ĉambreton kaj vestis per tiu ĉi mizera vesto el malhela lano.</p>

 <p id="cf1476">Kaj ĉar li dezirus vesti ŝin per plej multekostaj orteksaĵoj, per ĉiuj juveloj de la mondo, tial ekkaptis lin mirego, teruro, kompato — kaj bedaŭro tiel granda, ke li falus al ŝiaj piedoj, se li povus moviĝi.</p>

 <p id="cf1477">— <span class="nomo" lang="la" title="Ne-Esperanta nomo. Lingvo: Latino">Ligia</span> — li diris — vi ne permesis min mortigi.</p>

 <p id="cf1478">Kaj ŝi respondis per dolĉa tono:</p>

 <p id="cf1479">— Dio redonu al vi la sanon.</p>

 <p id="cf1480">Por <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu sentis respondecon same por la malbonagoj, kiujn li faris al ŝi, kiel por tiu, kiun li ĵus volis al ŝi fari, en la vortoj de <span class="nomo" lang="la" title="Ne-Esperanta nomo. Lingvo: Latino">Ligia</span> estis vera balzamo. Li forgesis ĉi-momente, ke per ŝia buŝo povas paroli la kristana instruo, kaj sentis nur, ke parolas la amegata virino kaj ke en ŝia respondo estas ia persona koreco, boneco simple superhoma, kiu skuas ĝisfunde lian animon Kiel antaŭe pro doloro, tiel nun li senfortiĝis pro kortuŝo. Ekregis lin ia sveneco kune grandega kaj dolĉa. Li havis tian impreson, kvazaŭ li estus falanta ien en abismon, sed trovis ĉe tio, ke li sentas sin bone — kaj ke li estas feliĉa. Li pensis ankaŭ en la momento de la sveneco, ke apud li staras diino.</p>

 <p id="cf1481">Dume <span class="nomo" lang="la" title="Ne-Esperanta nomo. Lingvo: Latino">Glaucus</span> finis lavi la vundon en lia kapo kaj metis al ĝi sanigan ŝmiraĵon. <span class="nomo" lang="la" title="Ne-Esperanta nomo. Lingvo: Latino">Ursus</span> prenis la siteleton el la manoj de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj ŝi, preninte de tablo pretigitan vazon kun akvo, miksita kun vino, metis ĝin al la buŝo de la vundito. <span class="nomo" lang="la" title="Ne-Esperanta nomo. Lingvo: Latino">Vinicius</span> eltrinkis avide, post kio li eksentis grandegan malpliiĝon de la sufero. Kiam la bandaĝado estis finita, la doloro preskaŭ ĉesis. La vundoj kaj kontuzoj komencis rigidiĝi. Li rekonsciiĝis preskaŭ komplete.</p>

 <p id="cf1482">— Donu al mi trinki pli — li diris.</p>

 <p id="cf1483"><span class="nomo" lang="la" title="Ne-Esperanta nomo. Lingvo: Latino">Ligia</span> iris kun la malplena vazo en alian ĉambron, dume <span class="nomo" lang="la" title="Ne-Esperanta nomo. Lingvo: Latino">Crispus</span>, post malmultaj vortoj, interŝanĝitaj kun <span class="nomo" lang="la" title="Ne-Esperanta nomo. Lingvo: Latino">Glaucus</span>, proksimiĝis al la lito kaj diris:</p>

 <p id="cf1484">— <span class="nomo" lang="la" title="Ne-Esperanta nomo. Lingvo: Latino">Vinicius</span>, Dio ne lasis vin plenumi malbonagon, sed konservis al vi la vivon, por ke vi rigardu en vian animon. Tiu, antaŭ kiu homo estas nur polvo, transdonis vin sendefendan en niajn manojn. Sed Kristo, je kiu ni kredas, ordonis al ni ami eĉ niajn malamikojn. Ni do prizorgis viajn vundojn kaj, kiel diris <span class="nomo" lang="la" title="Ne-Esperanta nomo. Lingvo: Latino">Ligia</span>, ni preĝos, ke Dio redonu al vi la sanon, sed flegi vin plu ni ne povas. Restu do en paco kaj pensu, ĉu indus al vi plue persekuti <span class="nomo" lang="la" title="Ne-Esperanta nomo. Lingvo: Latino">Ligia</span>n, kiun vi senigis de la zorgantoj, hejmo — kaj nin, kiuj per bono repagis al vi la malbonon?</p>

 <p id="cf1485">— Vi volas min forlasi? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1486">— Ni volas forlasi ĉi tiun domon, kie nin povas atingi persekutado de la prefekto de la urbo. Via kamarado estas mortigita, kaj vi, kiu estas eminenta inter la viaj, kuŝis ĉi tie vundita. Ne ni estas kulpaj pri tio, sur nin tamen devus fali la venĝo de la leĝo...</p>

 <p id="cf1487">— Ne timu persekutadon — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — mi vin ŝirmos.</p>

 <p id="cf1488"><span class="nomo" lang="la" title="Ne-Esperanta nomo. Lingvo: Latino">Crispus</span> ne volis al li respondi, ke ili konsideras ne nur la prefekton kaj la policon, sed ke, ne fidante ankaŭ al li, ili volas sekurigi <span class="nomo" lang="la" title="Ne-Esperanta nomo. Lingvo: Latino">Ligia</span>n kontraŭ lia plua atakado.</p>

 <p id="cf1489">— Sinjoro — li diris — via dekstra mano estas sana — jen tabuletoj kaj skribilo: skribu al viaj servistoj, ke hodiaŭ vespere ili venu al vi kun portilo kaj reportu vin en vian hejmon, kie vi havos pli da komforto, ol meze de nia malriĉeco. Ni loĝas ĉi tie ĉe malriĉa vidvino, kiu baldaŭ alvenos kun sia filo — kaj la knabo portos vian leteron, dum ni ĉiuj devas serĉi alian rifuĝejon.</p>

 <p id="cf1490"><span class="nomo" lang="la" title="Ne-Esperanta nomo. Lingvo: Latino">Vinicius</span> paliĝis, ĉar li komprenis, ke oni volas disigi lin de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj ke se li denove ŝin perdos, eble neniam en la vivo li ŝin revidos... Li komprenis vere, ke inter li kaj ŝi okazis grandaj aferoj, sekve de kiuj, volante ŝin ekposedi, li devas serĉi iajn novajn vojojn, pri kiuj pensi li ne havis ankoraŭ tempon. Li komprenis ankaŭ, ke kion ajn li dirus al tiuj ĉi homoj, se li eĉ ĵurus al ili, ke li redonos <span class="nomo" lang="la" title="Ne-Esperanta nomo. Lingvo: Latino">Ligia</span>n al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, ili rajtas ne kredi al li kaj ne kredos. Li ja povis fari tion jam antaŭe; li ja povis, anstataŭ persekuti <span class="nomo" lang="la" title="Ne-Esperanta nomo. Lingvo: Latino">Ligia</span>n, iri al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, ĵuri al ŝi, ke li rezignos la persekutadon, kaj en tiu okazo <span class="nomo" lang="la" title="Ne-Esperanta nomo. Lingvo: Latino">Pomponia</span> mem elserĉus kaj reprenus hejmen la knabinon. — Ne, li sentis, ke neniuj tiaspecaj promesoj kapablos ilin reteni kaj ke neniu solena ĵuro estos akceptita, tiom pli, ke, ne estante kristano, li povus ja ĵuri al ili nur je la senmortaj dioj, je kiuj li mem ne multe kredis, kaj kiujn ili konsideris malbonaj spiritoj.</p>

 <p id="cf1491">Li tamen malespere sopiris pacigi tiel <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel tiujn ŝiajn zorgantojn per ia ajn rimedo, sed li bezonis por tio tempon. Li deziris ankaŭ povi almenaŭ dum kelkaj tagoj rigardi ŝin. Kiel al dronanto ĉia rompaĵo de tabulo aŭ remilo ŝajnas savrimedo, tiel ankaŭ al li ŝajnis, ke dum tiuj kelkaj tagoj li kapablos eble diri ion, kio lin proksimigos al ŝi, ke eble li ion elpensos, eble okazos io favora.</p>

 <p id="cf1492">Do, kolektinte la pensojn, li diris:</p>

 <p id="cf1493">— Aŭskultu min, kristanoj. Hieraŭ mi estis kune kun vi en Ostriano kaj aŭskultis vian instruon, sed se mi eĉ ĝin ne konus, viaj agoj konvinkus min, ke vi estas homoj honestaj kaj bonaj. Diru al la vidvino, kiu loĝas en ĉi tiu domo, ke ŝi restu ĉi tie; vi ankaŭ restu kaj lasu min resti. Tiu ĉi homo (li turnis la rigardon al <span class="nomo" lang="la" title="Ne-Esperanta nomo. Lingvo: Latino">Glaucus</span>), kiu estas kuracisto, aŭ almenaŭ estas kompetenta pri kuracado de vundoj, diru, ĉu oni povas min hodiaŭ transporti. Mi estas malsana kaj havas rompitan brakon, kiu devas almenaŭ kelkajn tagojn resti senmova — kaj tial mi deklaras al vi, ke mi moviĝos el ĉi tie nur, se vi elportos min perforte.</p>

 <p id="cf1494">Ĉi-momente li interrompis, ĉar spiro ekmankis en lia frakasita brusto, kaj <span class="nomo" lang="la" title="Ne-Esperanta nomo. Lingvo: Latino">Crispus</span> diris:</p>

 <p id="cf1495">— Neniu uzos perforton kontraŭ vi, sinjoro, ni nur forportos el ĉi tie niajn kapojn.</p>

 <p id="cf1496">Je tio ĉi la juna viro, ne kutimanta al kontraŭstaro, sulkigis la brovojn kaj diris:</p>

 <p id="cf1497">— Lasu min ekspiri.</p>

 <p id="cf1498">Kaj post momento li ekparolis denove:</p>

 <p id="cf1499">— Pri <span class="nomo" lang="la" title="Ne-Esperanta nomo. Lingvo: Latino">Croto</span>, kiun <span class="nomo" lang="la" title="Ne-Esperanta nomo. Lingvo: Latino">Ursus</span> sufokis, neniu demandos; li estis ironta hodiaŭ en Beneventon, kien invitis lin <span class="nomo" lang="la" title="Ne-Esperanta nomo. Lingvo: Latino">Vatinius</span>, ĉiuj do pensos, ke li forveturis. Kiam mi eniris kun <span class="nomo" lang="la" title="Ne-Esperanta nomo. Lingvo: Latino">Croto</span> en tiun ĉi domon, neniu nin vidis, krom unu greko, kiu ĉeestis kun ni en Ostriano. Mi diros al vi, kie li loĝas, venigu lin al mi — kaj mi ordonos al li silenti, ĉar tiu homo estas mia pagato. Hejmen mi skribos leteron, ke mi iris en Beneventon. Se la greko jam estas sciiginta la prefekton, mi deklaros al li, ke mi mem mortigis kaj ke li, <span class="nomo" lang="la" title="Ne-Esperanta nomo. Lingvo: Latino">Croto</span>, rompis al mi la brakon. Tiel mi faros, je la ombroj de mia patro kaj patrino! — vi do povas resti ĉi tie sendanĝere, ĉar eĉ unu haro ne falos de viaj kapoj. Venigu al mi rapide la grekon, kiu nomas sin <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides!</p>

 <p id="cf1500">— Do <span class="nomo" lang="la" title="Ne-Esperanta nomo. Lingvo: Latino">Glaucus</span> restos ĉe vi, sinjoro — respondis <span class="nomo" lang="la" title="Ne-Esperanta nomo. Lingvo: Latino">Crispus</span> — kaj zorgos pri vi kune kun la vidvino.</p>

 <p id="cf1501"><span class="nomo" lang="la" title="Ne-Esperanta nomo. Lingvo: Latino">Vinicius</span> sulkigis la brovojn ankoraŭ pli.</p>

 <p id="cf1502">— Atentu, maljuna homo, kion mi diros: — li ekparolis — mi ŝuldas al vi dankemon kaj vi ŝajnas bona kaj honesta homo, sed vi ne diras tion, kion vi havas en la fundo de la animo. Vi timas, ke mi alvokos miajn sklavojn kaj ordonos al ili forpreni <span class="nomo" lang="la" title="Ne-Esperanta nomo. Lingvo: Latino">Ligia</span>n? Ĉu ne tiel estas?</p>

 <p id="cf1503">— Tiel estas — respondis <span class="nomo" lang="la" title="Ne-Esperanta nomo. Lingvo: Latino">Crispus</span> kun certa severeco.</p>

 <p id="cf1504">— Konsideru do, ke mi parolos kun <span class="nomo" lang="la" title="Ne-Esperanta nomo. Lingvo: Latino">Chilo</span> en via ĉeesto kaj ke en via ĉeesto mi skribos leteron hejmen, ke mi forveturis, kaj ke aliajn senditojn, krom vi, mi poste ne trovos... Konsideru mem ĉi tion kaj ne incitu min plu.</p>

 <p id="cf1505">Ĉe tio li ekscitiĝis kaj lia vizaĝo kuntiris sin, post kio li komencis paroli kun emocio:</p>

 <p id="cf1506">— Ĉu vi pensis, ke mi malkonfesos, ke mi volas resti tial, por ŝin vidi?... Eĉ malsaĝulo divenus, se mi malkonfesus. Sed perforte mi ŝin plu ne atencos... Kaj al vi mi diros ion alian. Se ŝi ne restos ĉi tie, tiam per tiu ĉi sana mano mi deŝiros la bandaĝojn de la brako, akceptos nek manĝon, nek trinkon — kaj mia morto falu sur vin kaj sur viajn fratojn. Kial vi min flegis, kial vi ne ordonis min mortigi?</p>

 <p id="cf1507">Kaj li paliĝis pro kolero kaj senfortiĝo. Sed <span class="nomo" lang="la" title="Ne-Esperanta nomo. Lingvo: Latino">Ligia</span>, kiu el la apuda ĉambro aŭdis la tutan interparolon kaj kiu estis certa, ke <span class="nomo" lang="la" title="Ne-Esperanta nomo. Lingvo: Latino">Vinicius</span> plenumos ĉion, kion li minacas, ektimis liajn vortojn. Neniel ŝi volis lian morton. Vundita kaj sendefenda, li vekis en ŝi nur kompaton, ne teruron. De la tempo de sia forkuro, vivante inter homoj, absorbitaj de senĉesa religia ekstazo, pensantaj nur pri oferoj, sindonaj faroj kaj kompato sen limoj, ŝi mem ekstaziĝis per tiu nova inspiro ĝis tia grado, ke ĝi anstataŭis al ŝi la hejmon, familion, la preditan feliĉon, kaj samtempe faris ŝin unu el tiuj kristanaj virgulinoj, kiuj poste aliigis la malnovan animon de la mondo. <span class="nomo" lang="la" title="Ne-Esperanta nomo. Lingvo: Latino">Vinicius</span> tro multe signifis en ŝia sorto kaj tro multe trudis sin al ŝi, ke ŝi povu lin forgesi. Ŝi pensis pri li dum tutaj tagoj kaj ofte petis Dion pri tia momento, en kiu sekvante la inspiron de la instruo, ŝi povus pagi al li bonon por la malbono, persekuti per kompato, rompi lin, konkeri lin por Kristo kaj savi. Kaj nun ĝuste ŝajnis al ŝi, ke tia momento venis kaj ke ŝiaj preĝoj estas elaŭskultitaj. Ŝi do proksimiĝis al <span class="nomo" lang="la" title="Ne-Esperanta nomo. Lingvo: Latino">Crispus</span> kun vizaĝo kvazaŭ inspirita kaj komencis paroli tiel, kvazaŭ iu alia voĉo parolus per ŝia buŝo:</p>

 <p id="cf1508">— <span class="nomo" lang="la" title="Ne-Esperanta nomo. Lingvo: Latino">Crispus</span>, li restu ĉi tie inter ni kaj ni restu kun li, ĝis Kristo lin resanigos.</p>

 <p id="cf1509">Kaj la maljuna presbitero, kiu kutimis en ĉio serĉi diajn inspirojn, vidante ŝian ekzaltitecon, tuj ekpensis, ke eble supera forto parolas per ŝi kaj, ektiminte en la koro, klinis sian kapon:</p>

 <p id="cf1510">— Estu tiel, kiel vi diras — li respondis.</p>

 <p id="cf1511">Je <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu dum la tuta tempo ne forturnis de ŝi la rigardon, tiu senprokrasta obeo de <span class="nomo" lang="la" title="Ne-Esperanta nomo. Lingvo: Latino">Crispus</span> faris strangan impreson. Ekŝajnis al li, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas inter la kristanoj ia sibilo aŭ pastrino, kiun ĉirkaŭas respekto kaj obeo. Kaj malgraŭvole li ankaŭ subiĝis al tiu respekto. Al la amo, kiun li sentis, miksis sin nun kvazaŭ certa timo, kontraŭ kiu la amo mem prezentis sin kiel io preskaŭ malrespekta. Li ne povis ankaŭ kutimiĝi al la penso, ke ilia rilato estis nun ŝanĝita, ke nun ne ŝi dependas de lia volo, sed li de ŝia, ke jen li kuŝas malsana, venkita, ke li ĉesis esti la ataka, konkera forto kaj ke li estas kvazaŭ sendefenda infano en ŝia zorgado. Por lia nature, fiera kaj memvola, simila rilato al ĉiu alia persono estus humiliga — ĉi-foje tamen ne nur li ne sentis humiligon, sed estis al ŝi danka, kiel al sia mastrino. Tio estis en li senekzemplaj sentoj, kiuj tagon antaŭe ne eniĝus en lian kapon kaj kiuj mirigus lin eĉ en tiu ĉi momento, se li kapablus klare konsciigi ilin al si. Sed li ne demandis nun, kial tiel estas, kvazaŭ tio estus tute natura afero, li nur sentis sin feliĉa, ke li restas.</p>

 <p id="cf1512">Kaj li volis ŝin danki — kun dankemo kaj kun ia plia sento, tiagrade al li nekonata, ke li eĉ ne sciis ĝin nomi, ĉar ĝi estis simple humileco. Sed la antaŭa ekscito tiel elĉerpis liajn fortojn, ke li ne povis paroli kaj dankis ŝin nur per la okuloj, en kiuj brilis ĝojo, ke li restas kun ŝi kaj ke li povos rigardi ŝin morgaŭ, postmorgaŭ, eble longe. Lian ĝojon konfuzis nur timo, ke li ne perdu tion, kion li ricevis, tiel granda, ke kiam post momento <span class="nomo" lang="la" title="Ne-Esperanta nomo. Lingvo: Latino">Ligia</span> denove donis al li akvon kaj kiam ekkaptis lin eĉ tio deziro ĉirkaŭpreni ŝian manon — li timis tion fari — li, tiu sama <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu dum la festeno ĉe la cezaro perforte kisis ŝian buŝon, kaj post ŝia forkuro promesis al si, ke li trenos ŝin je la haroj en sian <em><span class="fremda" lang="la" title="Ne-Esperanta teksto. Lingvo: Latino">cubiculum,</span></em> aŭ ordonos ŝin vipi.</p>

 </div>

 <div class="chapitro" id="quovadis24"> <h3 id="cf1513">ĈAPITRO <span class="num" title="">XXIV</span> </h3> <p id="cf1514">Sed li komencis ankaŭ timi, ke iu malbonvena helpo el ekstere ne detruu lian ĝojon. <span class="nomo" lang="la" title="Ne-Esperanta nomo. Lingvo: Latino">Chilo</span> povis sciigi lian malaperon al la prefekto de la urbo aŭ al liaj liberigitoj hejme — kaj en tia okazo invado de vigiloj estis verŝajna. Lian kapon trakuris vere la penso, ke tiam li povus ordoni kapti <span class="nomo" lang="la" title="Ne-Esperanta nomo. Lingvo: Latino">Ligia</span>n kaj fermi ŝin en sia domo, sed li sentis, ke tion fari li ne devas — kaj ne kapablus. Li estis homo memvola, maltima, sufiĉe malvirtema kaj laŭbezone eĉ senindulga, li estis tamen nek <span class="nomo" lang="la" title="Ne-Esperanta nomo. Lingvo: Latino">Tigellinus</span>, nek <span class="nomo" lang="la" title="Ne-Esperanta nomo. Lingvo: Latino">Nero</span>. La militista vivo lasis en li certan senton de justeco, honesteco kaj tiom da konscienco, ke li komprenis, ke tia ago estus io monstre malnobla. Li eble cetere kapablus plenumi ĝin en atako de furiozo, estante plenforta, sed en tiu ĉi momento li estis kune kortuŝita kaj malsana, do li nur deziris, ke neniu ekstaru inter li kaj Lidia.</p>

 <p id="cf1515">Kaj li rimarkis kun ioma miro, ke de la momento, kiam <span class="nomo" lang="la" title="Ne-Esperanta nomo. Lingvo: Latino">Ligia</span> pledis por li, nek ŝi mem, nek <span class="nomo" lang="la" title="Ne-Esperanta nomo. Lingvo: Latino">Crispus</span> postulas de li iajn garantiojn, tute kvazaŭ ili estus certaj, ke en okazo de bezono defendos ilin iu supernatura forto. <span class="nomo" lang="la" title="Ne-Esperanta nomo. Lingvo: Latino">Vinicius</span>, en kies kapo — de kiam li aŭdis en Ostriano la instruadon kaj rakonton de la apostolo — la diferenco inter aferoj eblaj kaj neeblaj komencis konfuzi sin kaj malklariĝi, ankaŭ ne tre malkredis la supozon, ke tiel povus esti. Tamen, konsiderante la aferon pli sobre, li mem memorigis al ili, kion li diris pri la greko, kaj denove ekpostulis, ke oni venigu al li <span class="nomo" lang="la" title="Ne-Esperanta nomo. Lingvo: Latino">Chil</span>on.</p>

 <p id="cf1516"><span class="nomo" lang="la" title="Ne-Esperanta nomo. Lingvo: Latino">Crispus</span> konsentis tion kaj oni decidis sendi <span class="nomo" lang="la" title="Ne-Esperanta nomo. Lingvo: Latino">Ursus</span>on. <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu en la lastaj tagoj antaŭ Ostriano ofte, kvankam senefike sendadis siaj sklavojn al <span class="nomo" lang="la" title="Ne-Esperanta nomo. Lingvo: Latino">Chilo</span>, precize indikis al la ligo lian loĝejon, poste, skribinte kelkajn vortojn sur tabuleto, diris, turnante sin al Crispus:</p>

 <p id="cf1517">— Mi donas tabuleton, ĉar li estas homo suspektema kaj ruza, kiu ofte, vokita de mi, respondadis al miaj sklavoj, ke li ne estas hejme, kaj tion li faradis ĉiam, se, ne havante por mi bonajn novaĵojn, li timis mian koleron.</p>

 <p id="cf1518">— Se mi lin nur trovos, mi venigos lin, ĉu li volos aŭ ne — respondis <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf1519">Poste, surmetinte mantelon, li eliris.</p>

 <p id="cf1520">Trovi iun en Romo ne estis facile, eĉ kun plej bonaj indikoj, sed <span class="nomo" lang="la" title="Ne-Esperanta nomo. Lingvo: Latino">Ursus</span>on helpadis en tiaj okazoj la instinkto de arbarano kaj ankaŭ lia grandega kono de la urbo, tiel, ke post ia tempo li troviĝis en la loĝejo de <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1521">Li tamen ne rekonis lin. Antaŭe li vidis lin nur unu fojon, kaj eĉ tio okazis nokte. Fine tiu digna kaj certoplena maljunulo, kiu inklinigis lin mortigi <span class="nomo" lang="la" title="Ne-Esperanta nomo. Lingvo: Latino">Glaucus</span>on, tiel malsimilis al tiu ĉi greko, ĝistere kurbiĝinta pro teruro, ke neniu povus supozi, ke ambaŭ estas unu persono. <span class="nomo" lang="la" title="Ne-Esperanta nomo. Lingvo: Latino">Chilo</span> mem, rimarkinte, ke <span class="nomo" lang="la" title="Ne-Esperanta nomo. Lingvo: Latino">Ursus</span> rigardis lin kiel tute fremdan homon, ekregis iom la unuan impreson. Je la vido de la tabuleto kun la skribo de <span class="nomo" lang="la" title="Ne-Esperanta nomo. Lingvo: Latino">Vinicius</span> li trankviliĝis ankoraŭ pli. Ne minacis lin almenaŭ la suspekto, ke li intence enembuskigis <span class="nomo" lang="la" title="Ne-Esperanta nomo. Lingvo: Latino">Vinicius</span>on. Li ekpensis ĉe tio, ke la kristanoj ne mortigis <span class="nomo" lang="la" title="Ne-Esperanta nomo. Lingvo: Latino">Vinicius</span>on videble tial, ke ili ne kuraĝis levi la manon kontraŭ tiel eminentan personon.</p>

 <p id="cf1522">— Sekve <span class="nomo" lang="la" title="Ne-Esperanta nomo. Lingvo: Latino">Vinicius</span> ŝirmos min ankaŭ, se bezone — li diris al si interne — ĉar li ja ne alvokas min, por lasi min mortigi.</p>

 <p id="cf1523">Inspirite de ioma kuraĝo, li demandis.</p>

 <p id="cf1524">— Bona homo, ĉu mia amiko, la nobla <span class="nomo" lang="la" title="Ne-Esperanta nomo. Lingvo: Latino">Vinicius</span>, ne sendis por mi portilon? — mia piedoj estas ŝvelintaj kaj mi ne povas iri tiel malproksimen.</p>

 <p id="cf1525">— Ne — respondis <span class="nomo" lang="la" title="Ne-Esperanta nomo. Lingvo: Latino">Ursus</span> — ni piediros.</p>

 <p id="cf1526">— Kaj se mi rifuzos?</p>

 <p id="cf1527">— Ne faru tion, ĉar vi devas iri.</p>

 <p id="cf1528">— Kaj mi iros, sed pro la propra inklino. Alie neniu min devigus, ĉar mi estas homo libera kaj amiko de la prefekto de la urbo. Kiel saĝulo, mi posedas ankaŭ rimedojn kontraŭ perforto — kaj mi scias sorĉi homojn en arbojn kaj en bestojn. Sed mi iros — mi iros! Mi nur surmetos pli varman mantelon kaj kapuĉon, por ke ne rekonu min la sklavoj de tiu ĉi kvartalo; alie oni senĉese haltigadus nin por kisi miajn manojn.</p>

 <p id="cf1529">Dirinte ĉi tion, li surmetis alian mantelon, kaj sur la kapon mallevis vastan gallan kapuĉon, timante, ke <span class="nomo" lang="la" title="Ne-Esperanta nomo. Lingvo: Latino">Ursus</span> rememoros liajn trajtojn, kiam ili eliros en pli grandan lumon.</p>

 <p id="cf1530">— Kien vi min kondukas? — li demandis envoje <span class="nomo" lang="la" title="Ne-Esperanta nomo. Lingvo: Latino">Ursus</span>on.</p>

 <p id="cf1531">— En Transtibron.</p>

 <p id="cf1532">— Mi estas nelonge en Romo kaj neniam mi tie estis, sed ankaŭ tie loĝas certe homoj, kiuj amas virton.</p>

 <p id="cf1533">Sed <span class="nomo" lang="la" title="Ne-Esperanta nomo. Lingvo: Latino">Ursus</span>, kiu estis homo naiva kaj kiu aŭdis <span class="nomo" lang="la" title="Ne-Esperanta nomo. Lingvo: Latino">Vinicius</span>on, dirantan, ke la greko ĉeestis kun li en la ostriana tombejo kaj poste vidis, kiel li eniris kun <span class="nomo" lang="la" title="Ne-Esperanta nomo. Lingvo: Latino">Croto</span> la domon, en kiu loĝis <span class="nomo" lang="la" title="Ne-Esperanta nomo. Lingvo: Latino">Ligia</span>, haltis por momento kaj diris:</p>

 <p id="cf1534">— Ne mensogu, maljuna homo, ĉar hodiaŭ vi estis kun <span class="nomo" lang="la" title="Ne-Esperanta nomo. Lingvo: Latino">Vinicius</span> en Ostriano kaj antaŭ nia pordego.</p>

 <p id="cf1535">— Ha — diris <span class="nomo" lang="la" title="Ne-Esperanta nomo. Lingvo: Latino">Chilo</span> — do via domo staras tie, en Transtibro? Mi estas en Romo de nelonge kaj mi ne scias bone, kiel nomas sin diversaj kvartaloj. Jes, amiko! Mi estis antaŭ via pordego kaj en la nomo de l’ virto mi petegis <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke li ne eniru. Mi estis ankaŭ en Ostriano, kaj ĉu vi scias, kial? Jen de certa tempo mi klopodas por konverti <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj mi volis, ke li aŭskultu la plej aĝan el la apostoloj. La lumo penetru en lian animon, kaj en la vian! Vi ja estas kristano kaj vi ja volas, ke la vero superregu malveron?</p>

 <p id="cf1536">— Jes — respondis humile <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf1537">La kuraĝo de <span class="nomo" lang="la" title="Ne-Esperanta nomo. Lingvo: Latino">Chilo</span> tute reviviĝis.</p>

 <p id="cf1538">— <span class="nomo" lang="la" title="Ne-Esperanta nomo. Lingvo: Latino">Vinicius</span> estas potenca sinjoro — li diris — kaj amiko de la cezaro. Ofte li obeas ankoraŭ inspirojn de malbona spirito, se tamen nur unu haro falus de lia kapo, la cezaro venĝus kontraŭ ĉiuj kristanoj.</p>

 <p id="cf1539">— Nin gardas pli granda potenco.</p>

 <p id="cf1540">— Prave, prave! sed kion vi intencas fari kun <span class="nomo" lang="la" title="Ne-Esperanta nomo. Lingvo: Latino">Vinicius</span>? — demandis <span class="nomo" lang="la" title="Ne-Esperanta nomo. Lingvo: Latino">Chilo</span> kun nova maltrankvilo.</p>

 <p id="cf1541">— Mi ne scias. Kristo ordonas pardonemon.</p>

 <p id="cf1542">— Tion ĉi vi bonege diris. Memoru ĉiam pri ĉi tio, alie vi estos fritata en la infero, kiel kolbaso sur pato.</p>

 <p id="cf1543"><span class="nomo" lang="la" title="Ne-Esperanta nomo. Lingvo: Latino">Ursus</span> eksopiris, kaj <span class="nomo" lang="la" title="Ne-Esperanta nomo. Lingvo: Latino">Chilo</span> ekpensis, ke kun tiu ĉi homo, terura en la unua momento de kolero, li povus ĉiam fari, kion li volus.</p>

 <p id="cf1544">Volante de scii, kiel la afero okazis ĉe la atako kontraŭ <span class="nomo" lang="la" title="Ne-Esperanta nomo. Lingvo: Latino">Ligia</span>, li demandis plu per la voĉo de severa juĝisto.</p>

 <p id="cf1545">— Kiel vi agis kun <span class="nomo" lang="la" title="Ne-Esperanta nomo. Lingvo: Latino">Croto</span>? Parolu kaj ne mensogu.</p>

 <p id="cf1546"><span class="nomo" lang="la" title="Ne-Esperanta nomo. Lingvo: Latino">Ursus</span> eksopiris duafoje.</p>

 <p id="cf1547">— <span class="nomo" lang="la" title="Ne-Esperanta nomo. Lingvo: Latino">Vinicius</span> diros tion al vi.</p>

 <p id="cf1548">— Ĝi signifas, ke vi batis lin per ponardo aŭ mortigis per bastono?</p>

 <p id="cf1549">— Mi estis senarma.</p>

 <p id="cf1550">La greko ne povis tamen kontraŭstari admiron pro la superhoma forto de la barbaro.</p>

 <p id="cf1551">— Plutono vin... Tio estas, mi volis diri, Kristo vin pardonu.</p>

 <p id="cf1552">Dum ia tempo ili iris en silento, post kio <span class="nomo" lang="la" title="Ne-Esperanta nomo. Lingvo: Latino">Chilo</span> ekparolis:</p>

 <p id="cf1553">— Ne mi vin perfidos, sed gardu vin kontraŭ la vigiloj.</p>

 <p id="cf1554">— Mi timas Kriston, ne la vigilojn.</p>

 <p id="cf1555">— Prave. Ne ekzistas pli granda kulpo, ol mortigo. Mi preĝos por vi, sed mi ne scias, ĉu eĉ miaj preĝoj ion helpos — eble nur, se vi ĵuros, ke neniam en la vivo vi iun tuŝos per la fingro.</p>

 <p id="cf1556">— Mi ja ne mortigis lin intence — respondis <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf1557"><span class="nomo" lang="la" title="Ne-Esperanta nomo. Lingvo: Latino">Chilo</span> tamen, kiu deziris sekurigi sin por ĉia eventualo, ne ĉesis plue abomenigi al <span class="nomo" lang="la" title="Ne-Esperanta nomo. Lingvo: Latino">Ursus</span> mortigon kaj insisti, ke li faru la ĵuron. Li demandis ankaŭ pri <span class="nomo" lang="la" title="Ne-Esperanta nomo. Lingvo: Latino">Vinicius</span>, sed la ligo respondadis liajn demandojn malvolonte, ripetante, ke el la buŝo de <span class="nomo" lang="la" title="Ne-Esperanta nomo. Lingvo: Latino">Vinicius</span> mem li aŭdos, kion li devas aŭdi. Tiel interparolante, ili trairis fine la longan vojon, dividantan la loĝejon de <span class="nomo" lang="la" title="Ne-Esperanta nomo. Lingvo: Latino">Chilo</span> de Transtibro, kaj troviĝis antaŭ la domo. La koro de <span class="nomo" lang="la" title="Ne-Esperanta nomo. Lingvo: Latino">Chilo</span> denove ekbatis maltrankvile. Pro timo ŝajnis al li, ke <span class="nomo" lang="la" title="Ne-Esperanta nomo. Lingvo: Latino">Ursus</span> komencas direkti al li iajn avidajn rigardojn. “Malgranda estos mia konsolo — li parolis al si mem — se li min mortigos senintence, kaj mi preferus ĉiuokaze, ke lin trafu paralizo — kaj kune kun li ĉiujn ligojn, kion faru, Zeŭso, se vi scipovos”. Tiel meditante, li envolvis sin ĉiam pli en sian gallan mantelon, ripetante, ke li timas la malvarmon. Fine, kiam, transirante la vestiblon kaj la unuan korton, ili troviĝis en la koridoro, kondukanta al la ĝardeno de la dometo, li haltis subite kaj diris:</p>

 <p id="cf1558">— Lasu min iom ekspiri, aŭ mi ne povos paroli kun <span class="nomo" lang="la" title="Ne-Esperanta nomo. Lingvo: Latino">Vinicius</span> kaj helpi lin per edifaj konsiloj.</p>

 <p id="cf1559">Dirinte ĉi tion, li haltis — ĉar kvankam li ripetadis al si, ke nenio lin minacas, tamen je la penso, ke li ekstaros inter tiuj misteraj homoj, kiujn li vidis en Ostriano, liaj piedoj iom tremis sub li.</p>

 <p id="cf1560">Dume el la dometo atingis liajn orelojn kantado.</p>

 <p id="cf1561">— Kio ĝi estas? — li demandis.</p>

 <p id="cf1562">— Vi diras, ke vi estas kristano, kaj vi ne scias, ke ni kutimas post ĉiu manĝo glori la Savinton per nia kantado — respondis <span class="nomo" lang="la" title="Ne-Esperanta nomo. Lingvo: Latino">Ursus</span>. — <span class="nomo" lang="la" title="Ne-Esperanta nomo. Lingvo: Latino">Miriam</span> kaj ŝia filo jam verŝajne revenis — kaj eble ankaŭ apostolo estas kun ili, ĉar li vizitadas ĉiutage la vidvinon kaj <span class="nomo" lang="la" title="Ne-Esperanta nomo. Lingvo: Latino">Crispus</span>on.</p>

 <p id="cf1563">— Konduku min rekte al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1564">— <span class="nomo" lang="la" title="Ne-Esperanta nomo. Lingvo: Latino">Vinicius</span> estas en unu ĉambro kun ĉiuj, ĉar ĝi estas la sola sufiĉa granda, kaj cetere estas nur mallumaj <em><span class="fremda" lang="la" title="Ne-Esperanta teksto. Lingvo: Latino">cubicula,</span></em> kien ni iras nur por dormi. Ni jam eniru — tie vi ripozos.</p>

 <p id="cf1565">Kaj ili eniris. En la ĉambro estis krepuske, la vespero estis nuba, vintra, kaj la flamo de kelkaj meĉlampoj ne sufiĉe disigadis la mallumon. <span class="nomo" lang="la" title="Ne-Esperanta nomo. Lingvo: Latino">Vinicius</span> pli ĝuste divenis, ol rekonis en la kapuĉkovrita homo <span class="nomo" lang="la" title="Ne-Esperanta nomo. Lingvo: Latino">Chil</span>on, kaj tiu ĉi, ekvidinte en la angulo de la ĉambro liton, kaj sur ĝi <span class="nomo" lang="la" title="Ne-Esperanta nomo. Lingvo: Latino">Vinicius</span>on, ekiris, ne rigardante la aliajn, rekte al li — kvazaŭ konvinkita, ke apud <span class="nomo" lang="la" title="Ne-Esperanta nomo. Lingvo: Latino">Vinicius</span> li estos plej sekura.</p>

 <p id="cf1566">— Ho sinjoro! kial vi ne obeis mian konsilojn! — li vokis, plektante la manojn.</p>

 <p id="cf1567">— Silentu — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — kaj aŭskultu!</p>

 <p id="cf1568">Poste li komencis penetre rigardi en la okulojn de <span class="nomo" lang="la" title="Ne-Esperanta nomo. Lingvo: Latino">Chilo</span> kaj paroli malrapide kaj akcente, kvazaŭ li volus, ke ĉiu lia vorto estu komprenita kiel ordono kaj restu eterne en la memoro de <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1569">— <span class="nomo" lang="la" title="Ne-Esperanta nomo. Lingvo: Latino">Croto</span> atakis min, por min murdi kaj rabi — vi komprenas! Tiam mi mortigis lin, kaj tiuj ĉi homoj prizorgis la vundojn, kiujn mi ricevis de li, batalante.</p>

 <p id="cf1570"><span class="nomo" lang="la" title="Ne-Esperanta nomo. Lingvo: Latino">Chilo</span> tuj ekkomprenis, ke se <span class="nomo" lang="la" title="Ne-Esperanta nomo. Lingvo: Latino">Vinicius</span> tiel parolas, li tion faras sendube sekve de ia interkonsento kun la kristanoj, kaj en tiu okazo li volas, ke oni lin kredu. Li ekkonis tion ankaŭ el lia vizaĝo, do en unu momento, montrante nenian dubon, nek miron, li levis la okulojn supren kaj ekkriis:</p>

 <p id="cf1571">— Li ja estis konata fripono, sinjoro! Mi ja avertis vin, ke vi ne fidu al li. Ĉiuj miaj instruoj rebatis sin de lia kapo, kiel pizo de muro. En la tuta Hadeso oni ne trovos por li sufiĉajn turmentojn. Ĉar kiu ne povas esti honesta homo, tiu certagrade devas esti fripono, kaj al kiu estas pli malfacile iĝi honesta, ol al fripono? Sed ataki sian bonfaranton kaj tiel grandaniman sinjoron... Ho dioj!...</p>

 <p id="cf1572">Ĉe tio ĉi li tamen rememoris, ke envoje li prezentis sin al <span class="nomo" lang="la" title="Ne-Esperanta nomo. Lingvo: Latino">Ursus</span> kiel kristano — kaj li eksilentis.</p>

 <p id="cf1573"><span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf1574">— Se mi ne kunhavus mian <em><span class="fremda" lang="la" title="Ne-Esperanta teksto. Lingvo: Latino">sica,</span></em> li min mortigus.</p>

 <p id="cf1575">— Mi benas la momenton, en kiu mi konsilis al vi preni almenaŭ ponardon.</p>

 <p id="cf1576">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> direktis al la greko esploran rigardon kaj demandis.</p>

 <p id="cf1577">— Kion vi faris hodiaŭ?</p>

 <p id="cf1578">— Kiel do? Ĉu mi ne diris al vi, sinjoro, ke mi faris votojn por via sano?</p>

 <p id="cf1579">— Kaj nenion pli?</p>

 <p id="cf1580">— Kaj mi ĝuste intencis vin viziti, kiam tiu bona homo venis kaj diris al mi, ke vi min vokas.</p>

 <p id="cf1581">— Jen estas tabuleto. Iru kun ĝi en mian domon, serĉu mian liberigiton kaj transdonu ĝin al li. Estas sur ĝi skribite, ke mi veturis en Beneventon. — Diru al <span class="nomo" lang="la" title="Ne-Esperanta nomo. Lingvo: Latino">Demas</span> en via propra nomo, ke mi faris tion hodiaŭ matene, alvokita per urĝa letero de <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf1582">Kaj li ripetis akcente:</p>

 <p id="cf1583">— Mi veturis en Beneventon — vi komprenas!</p>

 <p id="cf1584">— Vi veturis, sinjoro! Matene mi ja adiaŭis vin ĉe <span class="nomo" lang="la" title="Ne-Esperanta nomo. Lingvo: Latino">Porta Capena</span> — kaj de la tempo de via forveturo tia sopiro min regas, ke, se via grandanimeco ne konsolos ĝin, mi mortos pro ploro, kiel la malfeliĉa edzino de Zetoso post la morto de Itilo.</p>

 <p id="cf1585"><span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam malsana kaj kutimiĝinta al la fleksemo de la greko, ne povis tamen deteni sin de rideto. Li estis, krome, kontenta, ke <span class="nomo" lang="la" title="Ne-Esperanta nomo. Lingvo: Latino">Chilo</span> tuj lin komprenis, li do diris:</p>

 <p id="cf1586">— Sekve mi alskribos, ke oni sekigu viajn larmojn. Donu al mi lampon.</p>

 <p id="cf1587"><span class="nomo" lang="la" title="Ne-Esperanta nomo. Lingvo: Latino">Chilo</span>, jam tute trankviliĝinta, leviĝis kaj, farinte kelkajn paŝojn al la kameno, deprenis unu el la meĉlampoj, brulantoj sur la kamenmuro.</p>

 <p id="cf1588">Sed kiam ĉe tiu ĉi ago la kapuĉo deŝoviĝis de lia kapo kaj la lumo falis rekte sur lian vizaĝon, <span class="nomo" lang="la" title="Ne-Esperanta nomo. Lingvo: Latino">Glaucus</span> saltleviĝis de benko kaj, rapide proksimiĝinte, ekstaris antaŭ li.</p>

 <p id="cf1589">— Ĉu vi ne rekonas min, Cephas? — li demandis.</p>

 <p id="cf1590">Kaj en lia voĉo estis io tiel terura, ke tremo trakuris ĉiujn ĉeestantojn.</p>

 <p id="cf1591"><span class="nomo" lang="la" title="Ne-Esperanta nomo. Lingvo: Latino">Chilo</span> levis la lampon kaj ellasis ĝin preskaŭ en la sama momento — poste li kurbiĝis ĝis la tero kaj komencis ĝemi:</p>

 <p id="cf1592">— Mi ne estas... mi ne estas... kompaton!</p>

 <p id="cf1593"><span class="nomo" lang="la" title="Ne-Esperanta nomo. Lingvo: Latino">Glaucus</span> turnis sin al la vespermanĝantoj kaj diris:</p>

 <p id="cf1594">— Jen estas la homo, kiu sklavigis kaj pereigis min kaj mian familion!...</p>

 <p id="cf1595">Lia historio estis konata al ĉiuj kristanoj kaj al <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu nur tial ne divenis, kiu estas tiu <span class="nomo" lang="la" title="Ne-Esperanta nomo. Lingvo: Latino">Glaucus</span>, ĉar, senĉese svenante pro doloro dum la prizorgado de la vundoj, li ne aŭdis lian nomon. Sed por <span class="nomo" lang="la" title="Ne-Esperanta nomo. Lingvo: Latino">Ursus</span> tiu ĉi mallonga momento, ligite kun la vortoj de <span class="nomo" lang="la" title="Ne-Esperanta nomo. Lingvo: Latino">Glaucus</span>, estis kvazaŭ fulmobrilo en mallumo. Rekoninte <span class="nomo" lang="la" title="Ne-Esperanta nomo. Lingvo: Latino">Chil</span>on, per unu salto li troviĝis apud la greko, ekkaptis lin je la brakoj kaj, elturninte ilin malantaŭen, ekkriis:</p>

 <p id="cf1596">— Jen tiu, kiu instigis min mortigi <span class="nomo" lang="la" title="Ne-Esperanta nomo. Lingvo: Latino">Glaucus</span>on!</p>

 <p id="cf1597">— Kompaton! — ĝemis <span class="nomo" lang="la" title="Ne-Esperanta nomo. Lingvo: Latino">Chilo</span> — mi redonos al vi... Sinjoro! — li vokis, turnante la kapon al <span class="nomo" lang="la" title="Ne-Esperanta nomo. Lingvo: Latino">Vinicius</span> — savu min! mi fidis al vi! ekparolu por mi... Vian leteron... mi portos, sinjoro! Sinjoro!</p>

 <p id="cf1598">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu plej indiferente el ĉiuj rigardis tion, kio okazis, unue tial, ke ĉiuj aferoj de la greko estis al li konataj, kaj due, ĉar lia koro ne sciis, kio estas kompato, diris:</p>

 <p id="cf1599">— Enterigu lin en la ĝardeno: la leteron portos iu alia.</p>

 <p id="cf1600">Al <span class="nomo" lang="la" title="Ne-Esperanta nomo. Lingvo: Latino">Chilo</span> ekŝajnis, ke tiuj ĉi vortoj estas la lasta verdikto. Liaj ostoj komencis kraki en la teruraj manoj de <span class="nomo" lang="la" title="Ne-Esperanta nomo. Lingvo: Latino">Ursus</span>, la okuloj nebuliĝis pro larmoj de doloro.</p>

 <p id="cf1601">— Je via Dio! kompaton! — li vokis — mi estas kristano, kaj se vi ne kredas al mi, baptu min ankoraŭfoje, ankoraŭ du, ankoraŭ dek fojojn! <span class="nomo" lang="la" title="Ne-Esperanta nomo. Lingvo: Latino">Glaucus</span>! ĝi estas eraro! Lasu min paroli! Igu min sklavo... Ne mortigu min! Kompaton!...</p>

 <p id="cf1602">Kaj lia voĉo, sufokata de la doloro, iĝadis ĉiam pli malforta, kiam subite post la tablo leviĝis la apostolo Petro; dum momento li balancis sian blankan kapon mallevante ĝin al la brusto, kaj havis la okulojn fermitajn, sed poste malfermis ilin kaj diris meze de silento:</p>

 <p id="cf1603">— Jene diris al ni la Savinto: “Se via frato pekus kontraŭ vi, admonu lin; kaj se li pentus, pardonu lin. Kaj se li sepfoje tage pekus kontraŭ vi kaj sepfoje revenus al vi, dirante: mi pentas! pardonu lin!”</p>

 <p id="cf1604">Poste iĝis silento ankoraŭ pli granda.</p>

 <p id="cf1605"><span class="nomo" lang="la" title="Ne-Esperanta nomo. Lingvo: Latino">Glaucus</span> staris dum longa tempo kun vizaĝo, kovrita per la manoj, fine li reprenis ilin kaj diris:</p>

 <p id="cf1606">— Cephas, Dio al vi pardonu la malbonojn, kiujn vi faris al mi, kiel mi ilin pardonas al vi en la nomo de Kristo.</p>

 <p id="cf1607">Kaj <span class="nomo" lang="la" title="Ne-Esperanta nomo. Lingvo: Latino">Ursus</span>, liberiginte la brakojn de <span class="nomo" lang="la" title="Ne-Esperanta nomo. Lingvo: Latino">Chilo</span>, tuj aldonis:</p>

 <p id="cf1608">— Estu al mi la Savinto tiel kompatema, kiel ankaŭ mi vin pardonas.</p>

 <p id="cf1609"><span class="nomo" lang="la" title="Ne-Esperanta nomo. Lingvo: Latino">Chilo</span> falis sur la teron kaj, apogite sur ĝi per la manoj, turnadis la kapon, kiel besto, kaptita en reton, rigardante ĉirkaŭen kaj atendante, de kie venos la morto. Li ne kredis ankoraŭ siajn okulojn kaj orelojn, kaj ne kuraĝis esperi pardonon.</p>

 <p id="cf1610">Sed iom post iom li reakiris la konscion, nur liaj bluiĝintaj lipoj tremis ankoraŭ pro teruro. Dume la apostolo diris:</p>

 <p id="cf1611">— Foriru en paco.</p>

 <p id="cf1612"><span class="nomo" lang="la" title="Ne-Esperanta nomo. Lingvo: Latino">Chilo</span> leviĝis, sed ne povis ankoraŭ ekparoli. Malgraŭvole li proksimiĝis al la lito de <span class="nomo" lang="la" title="Ne-Esperanta nomo. Lingvo: Latino">Vinicius</span>, kvazaŭ ankoraŭ serĉante ĉe li helpon, ĉar ĝis nun li ne havis tempon ekpensi, ke <span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam li uzis liajn servojn kaj estis kvazaŭ lia kunkulpulo, kondamnis lin, dum tiuj ĝuste, kontraŭ kiuj li servis, pardonis. Tiu ĉi penso estis venonta al li pli poste. Dume en lia rigardo vidiĝis nur miro kaj nekredo. Kvankam li jam ekkonis, ke oni lin pardonis, tamen li volis plej baldaŭ foriĝi el inter tiuj nekompreneblaj homoj, kies boneco teruris lin preskaŭ egale, kiel lin teruras krueleco. Ŝajnis al li, ke se li restus pli longe, okazus denove io neatendita, do, stariĝinte apud <span class="nomo" lang="la" title="Ne-Esperanta nomo. Lingvo: Latino">Vinicius</span>, li komencis paroli per interrompata voĉo:</p>

 <p id="cf1613">— Donu la leteron, sinjoro! donu la leteron!</p>

 <p id="cf1614">Kaj ekkaptinte la tabuleton, kiun <span class="nomo" lang="la" title="Ne-Esperanta nomo. Lingvo: Latino">Vinicius</span> al li donis, li riverencis foje al la kristanoj, duafoje al <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj ŝtele glitante tuj ĉe la muro elkuris eksteren.</p>

 <p id="cf1615">En la ĝardeneto, kiam ĉirkaŭigis lin mallumo, teruro denove hirtigis la harojn sur lia kapo, ĉar li estis certa, ke <span class="nomo" lang="la" title="Ne-Esperanta nomo. Lingvo: Latino">Ursus</span> elkuros post li kaj mortigos lin en la ombroj de l’ nokto. Li forkurus per ĉiuj fortoj, sed la piedoj rifuzis lin obei kaj post momento iĝis tute rigidaj, ĉar <span class="nomo" lang="la" title="Ne-Esperanta nomo. Lingvo: Latino">Ursus</span> efektive ekstaris apud li.</p>

 <p id="cf1616"><span class="nomo" lang="la" title="Ne-Esperanta nomo. Lingvo: Latino">Chilo</span> falis survizaĝen kaj komencis ĝemi:</p>

 <p id="cf1617">— Urbano... en la nomo de Kristo...</p>

 <p id="cf1618">Sed Urbano diris:</p>

 <p id="cf1619">— Ne timu. La apostolo ordonis al mi konduki vin ekster la pordegon, kaj se mankas al vi fortoj, mi akompanos vin hejmen.</p>

 <p id="cf1620"><span class="nomo" lang="la" title="Ne-Esperanta nomo. Lingvo: Latino">Chilo</span> levis la vizaĝon.</p>

 <p id="cf1621">— Kion vi diras? kion? Vi ne mortigos min?</p>

 <p id="cf1622">— Ne, mi vin ne mortigos, kaj se mi kaptis vin tro forte kaj dolorigis viajn brakojn, pardonu min.</p>

 <p id="cf1623">— Helpu min leviĝi — diris la greko. — Vi ne mortigos min! vere? Elkonduku min en la straton, kaj pluen mi iros sola.</p>

 <p id="cf1624"><span class="nomo" lang="la" title="Ne-Esperanta nomo. Lingvo: Latino">Ursus</span> levis lin de la tero facile, kiel lanugon, kaj starigis lin sur la piedojn, poste elkondukis tra la malluma pasejo en la duan korton, el kiu oni iris en la vestiblon kaj sur la straton. En la koridoro <span class="nomo" lang="la" title="Ne-Esperanta nomo. Lingvo: Latino">Chilo</span> denove ripetadis al si interne: “mi estas perdita!”, kaj nur, kiam ili troviĝis sur la strato, li iom trankviliĝis kaj diris:</p>

 <p id="cf1625">— Mi iros pluen sola.</p>

 <p id="cf1626">— Paco estu kun vi.</p>

 <p id="cf1627">— Kaj kun vi! kaj kun vi!... Lasu min ekspiri.</p>

 <p id="cf1628">Kaj post la foriro de <span class="nomo" lang="la" title="Ne-Esperanta nomo. Lingvo: Latino">Ursus</span> li ekspiris plenbruste. Per la manoj li palpis sian zonon kaj koksojn, kvazaŭ volante konvinkiĝi, ke li vivas, kaj per rapidaj paŝoj ekiris antaŭen.</p>

 <p id="cf1629">Sed, farinte kelkdek paŝojn, li haltis kaj diris:</p>

 <p id="cf1630">— Kial ili min tamen ne mortigis?</p>

 <p id="cf1631">Kaj malgraŭ tio, ke jam kun Euricus li parolis pri la kristana instruo, malgraŭ la interparolo kun Urbano apud la rivero kaj malgraŭ ĉio, kion li aŭdis en Ostriano, li ne sciis trovi respondon al tiu ĉi demando.</p>

 </div>

 <div class="chapitro" id="quovadis25"> <h3 id="cf1632">ĈAPITRO <span class="num" title="">XXV</span> </h3> <p id="cf1633"><span class="nomo" lang="la" title="Ne-Esperanta nomo. Lingvo: Latino">Vinicius</span> ankaŭ ne sciis klarigi al si tion, kio okazis, kaj en la fundo de la animo li estis mirigita preskaŭ ne malpli, ol <span class="nomo" lang="la" title="Ne-Esperanta nomo. Lingvo: Latino">Chilo</span>. Ĉar, ke kun li mem oni agis tiel, kiel oni agis, kaj anstataŭ venĝi kontraŭ li por tiu atako, zorgeme okupiĝis pri liaj vundoj, tion ĉi li atribuis parte al la instruo, kiun ili konfesis, pli multe al <span class="nomo" lang="la" title="Ne-Esperanta nomo. Lingvo: Latino">Ligia</span>, kaj iom ankaŭ al sia grandega signifo. Sed ilia konduto rilate al <span class="nomo" lang="la" title="Ne-Esperanta nomo. Lingvo: Latino">Chilo</span> simple superis liajn konceptojn pri la homa pardonpovo. Ankaŭ al li malgraŭvole trudis sin la demando, kial ili ne mortigis la grekon? Ili ja povus tion fari senpune. <span class="nomo" lang="la" title="Ne-Esperanta nomo. Lingvo: Latino">Ursus</span> enterigus lin en la ĝardeno aŭ portus nokte en Tibron, kiu en tiu tempo de noktaj banditagoj, plenumatoj de la cezaro mem, tiel ofte surbordigadis matene homajn korpojn, ke neniu eĉ esploris ilian devenon. Krom tio, laŭ <span class="nomo" lang="la" title="Ne-Esperanta nomo. Lingvo: Latino">Vinicius</span>, la kristanoj ne nur povis, sed eĉ devis mortigi <span class="nomo" lang="la" title="Ne-Esperanta nomo. Lingvo: Latino">Chil</span>on. Kompato ne estis tute fremda al tiu mondo, al kiu apartenis la juna patricio. La atenanoj ja konstruis al ĝi altaron kaj dum longa tempo rezistis enkondukon de la gladiatoroj luktoj en Atenojn. Okazis iafoje, ke eĉ en Romo venkitoj ricevis pardonon, kiel ekzemple <span class="nomo" lang="la" title="Ne-Esperanta nomo. Lingvo: Latino">Calicratus</span>, la reĝo de l’ britoj, kiu, militkaptita de <span class="nomo" lang="la" title="Ne-Esperanta nomo. Lingvo: Latino">Claudius</span> kaj malavare de li dotita, libere loĝis en la urbo. Sed venĝo pro personaj malbonagoj ŝajnis al <span class="nomo" lang="la" title="Ne-Esperanta nomo. Lingvo: Latino">Vinicius</span>, same kiel al ĉiuj aliaj, prava kaj justa. Rezigni ĝin estis io kontraŭ lia animo. Li ankaŭ aŭdis, vere, en Ostriano, ke oni devas ami eĉ siajn malamikojn, li tamen konsideris tion kiel teorion, ne havantan signifon en la vivo. Kaj eĉ nun ankoraŭ lian kapon trakuris la penso, ke eble oni ne mortigis <span class="nomo" lang="la" title="Ne-Esperanta nomo. Lingvo: Latino">Chil</span>on nur tial, ke estis ia festperiodo aŭ lunfazo, dum kiu la kristanoj ne devas mortigi. Li aŭdis, ke estas tiaj tempordaŭroj, en kiuj al diversaj nacioj ne estas permesite eĉ komenci militon. Sed kial en tiu okazo oni ne transdonis la grekon al tribunalo, kial la apostolo diris, ke se iu pekus sepfoje, oni devus sepfoje lin pardoni, kaj kial <span class="nomo" lang="la" title="Ne-Esperanta nomo. Lingvo: Latino">Glaucus</span> diris al <span class="nomo" lang="la" title="Ne-Esperanta nomo. Lingvo: Latino">Chilo</span>: “Dio vin tiel pardonu, kiel mi vin pardonas?” Kaj tamen <span class="nomo" lang="la" title="Ne-Esperanta nomo. Lingvo: Latino">Chilo</span> faris al li la plej teruran malbonon, kiun unu homo povas fari al alia, kaj en <span class="nomo" lang="la" title="Ne-Esperanta nomo. Lingvo: Latino">Vinicius</span> ĉe la nura penso pri tio, kiel li agus kun iu, kiu ekzemple mortigus <span class="nomo" lang="la" title="Ne-Esperanta nomo. Lingvo: Latino">Ligia</span>n, la koro ekbolis de kolero: ne estus tiaj torturoj, per kiuj li ŝin ne venĝus! Kaj <span class="nomo" lang="la" title="Ne-Esperanta nomo. Lingvo: Latino">Glaucus</span> pardonis! Kaj <span class="nomo" lang="la" title="Ne-Esperanta nomo. Lingvo: Latino">Ursus</span> ankaŭ pardonis, li, kiu efektive povus senpune mortigi en Romo kiun ajn li volus, ĉar poste li bezonus nur mortigi la reĝon de la Nemorena bosko kaj okupi lian lokon. Ĉu al la homo, al kiu ne rezistis <span class="nomo" lang="la" title="Ne-Esperanta nomo. Lingvo: Latino">Croto</span>, rezistus la gladiatoro, tenanta tiun rangon, kiun oni akiris nur per mortigo de la antaŭa “reĝo”? Unu sola respondo estis al ĉiuj tiuj demandoj. Nome, ili ne mortigis pro iu boneco, tiel granda, ke simila ne ekzistis ĝis nun en la mondo, kaj pro senlima amo al la homoj, kiu ordonis forgesi sin mem, faritajn al si malbonojn, sian feliĉon kaj sian malbonsorton — kaj vivi por aliaj. Kian rekompencon tiuj homoj devis por tio ricevi — <span class="nomo" lang="la" title="Ne-Esperanta nomo. Lingvo: Latino">Vinicius</span> aŭdis en Ostriano, sed ĝi ne povis trovi lokon en lia kapo. Li sentis anstataŭe, ke tiu tera vivo, ligita kun la devo rezigni ĉion, kio estas plaĉa kaj volupta, por la bono de aliaj, devus esti mizera. Tial en tio, kion li pensis ĉi-momente pri la kristanoj, estis krom mirego ankaŭ kompato, kaj kvazaŭ nuanco de malestimo. Ŝajnis al li, ke tio estas ŝafoj, nepre pli aŭ malpli frue formanĝotaj de lupoj, kaj lia romana naturo ne kapablis trovi en si respekton por tiuj, kiuj lasas sin formanĝi. Frapis lin tamen unu afero. Nome, post la eliro de <span class="nomo" lang="la" title="Ne-Esperanta nomo. Lingvo: Latino">Chilo</span> ia profunda ĝojo lumigis ĉiujn vizaĝojn. La apostolo proksimiĝis al <span class="nomo" lang="la" title="Ne-Esperanta nomo. Lingvo: Latino">Glaucus</span> kaj, metinte la manon sur lian kapon, diris:</p>

 <p id="cf1634">— Kristo venkis en vi!</p>

 <p id="cf1635">Kaj <span class="nomo" lang="la" title="Ne-Esperanta nomo. Lingvo: Latino">Glaucus</span> levis supren la okulojn, tiel plenajn de fido kaj ĝojo, kvazaŭ verŝiĝus sur lin ia grandega, neatendita feliĉo. <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu komprenis nur ĝojon pro plenumita venĝo, rigardis lin per pupiloj, vastigitaj de febro, iom tiel, kiel li rigardus frenezulon. Li vidis tamen, kaj li vidis tion ne sen interna indigno, kiel poste <span class="nomo" lang="la" title="Ne-Esperanta nomo. Lingvo: Latino">Ligia</span> alpremis siajn reĝidinajn lipojn al la mano de tiu homo, kies aspekto similis tiun de sklavo, kaj ŝajnis al li, ke la ordo de la mondo tute renversiĝas. Poste alvenis <span class="nomo" lang="la" title="Ne-Esperanta nomo. Lingvo: Latino">Ursus</span> kaj komencis rakonti, kiel li elkondukis <span class="nomo" lang="la" title="Ne-Esperanta nomo. Lingvo: Latino">Chil</span>on sur la straton kaj kiel li petis de li pardonon por la malbono, kiun li povis fari al liaj brakoj, por kio la apostolo benis lin ankaŭ, kaj <span class="nomo" lang="la" title="Ne-Esperanta nomo. Lingvo: Latino">Crispus</span> deklaris, ke tio ĉi estis tago de granda venko. Ekaŭdinte pri tiu ĉi venko, <span class="nomo" lang="la" title="Ne-Esperanta nomo. Lingvo: Latino">Vinicius</span> tute perdis la ordon de siaj pensoj.</p>

 <p id="cf1636">Sed kiam <span class="nomo" lang="la" title="Ne-Esperanta nomo. Lingvo: Latino">Ligia</span> denove donis al li refreŝigan trinkaĵon, li retenis momente ŝian manon kaj demandis:</p>

 <p id="cf1637">— Do ankaŭ vi min pardonis?</p>

 <p id="cf1638">— Ni estas kristanoj. Ni ne rajtas konservi koleron en la koro.</p>

 <p id="cf1639">— <span class="nomo" lang="la" title="Ne-Esperanta nomo. Lingvo: Latino">Ligia</span> — li diris tiam — kiu ajn estas via Dio, mi honoros Lin per hekatombo, nur tial, ke Li estas via Dio.</p>

 <p id="cf1640">— Nur tial, ke Li estas via Dio... — ripetis <span class="nomo" lang="la" title="Ne-Esperanta nomo. Lingvo: Latino">Vinicius</span> per malforta voĉo.</p>

 <p id="cf1641">Kaj li mallevis la palpebrojn, ĉar denove ekposedis lin sveneco.</p>

 <p id="cf1642"><span class="nomo" lang="la" title="Ne-Esperanta nomo. Lingvo: Latino">Ligia</span> foriris, sed post momento ŝi revenis kaj, stariĝinte proksime, kliniĝis super li, por vidi ĉu li dormas. <span class="nomo" lang="la" title="Ne-Esperanta nomo. Lingvo: Latino">Vinicius</span> eksentis ŝian proksimecon kaj, malferminte la okulojn, ridetis; <span class="nomo" lang="la" title="Ne-Esperanta nomo. Lingvo: Latino">Ligia</span> facile metis sur ilin la manon, kvazaŭ volante inklinigi lin al dormo. Tiam ekregis lin granda dolĉeco, sed samtempe li sentis sin pli malsana. Kaj tiel estis efektive. Plene noktiĝis intertempe, kaj kune venis ankaŭ pli forta febro. Pro tio li ne povis endormiĝi kaj sekvis <span class="nomo" lang="la" title="Ne-Esperanta nomo. Lingvo: Latino">Ligia</span>n per la okuloj, kien ajn ŝi moviĝis. Kelkfoje li tamen falis en ian duondormon, en kiu li vidis kaj aŭdis ĉion, kio okazis ĉirkaŭ li, sed en kiu la realeco miksis sin kun febraj vizioj. Ŝajnis do al li, ke en iu malnova, forlasita tombejo trovas sin turforma sanktejo, kie <span class="nomo" lang="la" title="Ne-Esperanta nomo. Lingvo: Latino">Ligia</span> estas pastrino. Kaj li ne deturnis de ŝi la okulojn, sed li vidis ŝin sur la supro de la turo, kun liuto en la mano, tutan en lumo, similan al tiuj pastrinoj, kiuj nokte kantis himnojn al la luno kaj kiujn li vidadis en Oriento. Li mem grimpis kun granda peno sur serpentsimila ŝtuparo, por ŝin forkapti, kaj post li rampis <span class="nomo" lang="la" title="Ne-Esperanta nomo. Lingvo: Latino">Chilo</span>, klakante per la dentoj pro teruro kaj ripetante: “Ne faru tion, sinjoro, ĉar ŝi estas pastrino, pro kiu Li venĝos...” <span class="nomo" lang="la" title="Ne-Esperanta nomo. Lingvo: Latino">Vinicius</span> ne sciis, kiu estas tiu Li, tamen li komprenis, ke li iras plenumi sakrilegion, kaj ankaŭ sentis senmezuran teruron. Sed kiam li atingis la balustradon, ĉirkaŭantan la supron de la turo, apud <span class="nomo" lang="la" title="Ne-Esperanta nomo. Lingvo: Latino">Ligia</span> ekstaris subite la apostolo kun arĝenta barbo kaj diris: “ne levu kontraŭ ŝin vian manon, ĉar ŝi apartenas al mi.” Kaj, dirinte ĉi tion, li komencis iri kun ŝi straton el lunlumo, kvazaŭ vojon al la ĉielo, kaj li, <span class="nomo" lang="la" title="Ne-Esperanta nomo. Lingvo: Latino">Vinicius</span>, etendinte al ili la monojn, komencis petegi, ke ili lin kunprenu.</p>

 <p id="cf1643">Ĉi-momente li vekiĝis, rekonsciiĝis kaj komencis rigardi antaŭ sin. La fajro sur la alta fajroplato ardis jam malpli — forte, sed ĵetis ankoraŭ brilojn sufiĉe vivajn, kaj ili ĉiuj sidis antaŭ la kameno, varmigante sin, ĉar la nokto estis frosteta kaj la ĉambro sufiĉe malvarma. <span class="nomo" lang="la" title="Ne-Esperanta nomo. Lingvo: Latino">Vinicius</span> vidis iliajn spirojn, elirantajn el la buŝoj en la formo de vaporo. En la mezo sidis la apostolo, ĉe liaj genuoj, sur malalta tabureto, <span class="nomo" lang="la" title="Ne-Esperanta nomo. Lingvo: Latino">Ligia</span>, poste <span class="nomo" lang="la" title="Ne-Esperanta nomo. Lingvo: Latino">Glaucus</span>, <span class="nomo" lang="la" title="Ne-Esperanta nomo. Lingvo: Latino">Crispus</span>, <span class="nomo" lang="la" title="Ne-Esperanta nomo. Lingvo: Latino">Miriam</span>, kaj ĉe la fino unuflanke <span class="nomo" lang="la" title="Ne-Esperanta nomo. Lingvo: Latino">Ursus</span>, aliflanke <span class="nomo" lang="la" title="Ne-Esperanta nomo. Lingvo: Latino">Nazarius</span>, la filo de <span class="nomo" lang="la" title="Ne-Esperanta nomo. Lingvo: Latino">Miriam</span>, juna knabo kun belega vizaĝo kaj longaj, nigraj haroj, kiuj falis ĝis liaj ŝultroj.</p>

 <p id="cf1644"><span class="nomo" lang="la" title="Ne-Esperanta nomo. Lingvo: Latino">Ligia</span> aŭskultis kun okuloj levitaj al la apostolo, kaj ĉiuj kapoj estis turnitaj al li, dum li ion parolis duonvoĉe. <span class="nomo" lang="la" title="Ne-Esperanta nomo. Lingvo: Latino">Vinicius</span> komencis rigardi lin kun certa superstiĉa timo, ne multe malpli granda, ol tiu teruro, kiun li sentis en la febra vizio. Venis ankaŭ al li la ideo, ke en la febro li sentis veron kaj ke tiu maljuna veninto el malproksimaj landoj efektive forprenas de li <span class="nomo" lang="la" title="Ne-Esperanta nomo. Lingvo: Latino">Ligia</span>n kaj kondukas ŝin sur iajn nekonatojn vojojn. Li estis ankaŭ certa, ke la maljunulo parolas pri li, kaj eble konsilas, kiel disigi lin de <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar ŝajnis al <span class="nomo" lang="la" title="Ne-Esperanta nomo. Lingvo: Latino">Vinicius</span> tute neeble, ke iu povus paroli pri io alia, do, streĉinte la tutan konscion, li komencis aŭskulti la vortojn de Petro.</p>

 <p id="cf1645">Li tamen plene eraris, ĉar la apostolo denove parolis pri Kristo.</p>

 <p id="cf1646">— Ili vivas per tiu ĉi nomo! — ekpensis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1647">Kaj la maljunulo rakontis pri la kapto de Kristo. Venis roto kaj pastraj servistoj, por Lin kapti. Kiam la savinto demandis ilin, kiun ili serĉas, tiuj diris: “Jesuon Nazaretan!” Sed kiam Li diris al ili: “Mi estas!” — ili falis teren, ne kuraĝante levi kontraŭ Lin la manojn, kaj nur post refoja demando ili Lin kaptis.</p>

 <p id="cf1648">Ĉi-momente la apostolo interrompis kaj, etendinte la manojn al la fajro, diris:</p>

 <p id="cf1649">— La nokto estis malvarma, kiel hodiaŭ, sed mia koro ekbolis, do mi eligis glavon, por Lin defendi, kaj mi fortranĉis la orelon al servisto de la ĉefpastro. Kaj mi defendus Lin pli, ol la propran vivon, se Li ne dirus al mi: “Metu vian glavon en la ingon. Ĉu la kalikon, kiun la Patro al mi donis, mi ne trinkos?”...Tiam ili kaptis Lin kaj ligis...</p>

 <p id="cf1650">Dirinte ĉi tion, li metis la manojn al la frunto kaj eksilentis, volante antaŭ la plua rakontado ekregi la forton de la rememoroj. Sed <span class="nomo" lang="la" title="Ne-Esperanta nomo. Lingvo: Latino">Ursus</span>, ne povante sin deteni, saltleviĝis, plibonigis per fera stango la fajron sur la fajroplato, tiel, ke fajreroj ekŝprucis orpluve kaj la flamo pli vive eksaltis, poste li sidiĝis kaj ekkriis:</p>

 <p id="cf1651">— Kio ajn tiam okazus — ha!...</p>

 <p id="cf1652">Sed li interrompis subite, ĉar <span class="nomo" lang="la" title="Ne-Esperanta nomo. Lingvo: Latino">Ligia</span> metis la fingron sur la buŝon. Li nur spiris laŭtege, kaj oni vidis, ke li ribelas en la animo, kaj ke kvankam ĉiam li estas preta fali al la piedoj de la apostolo, tamen tiun solan agon li ne povas en la animo aprobi, ĉar se okazus, ekzemple, ke en lia ĉeesto iu atakus la Savinton, se li estus kun Li en tiu nokto, ho, kiel li batus tiam la soldatojn kaj la pastrajn servistojn kaj la helpistojn... Kaj liaj okuloj nebuliĝis eĉ de larmoj ĉe la nura penso pri tio, same pro ĉagreno kaj pro interna batalo, ĉar unue li ekpensis, ke ne nur li defendus la Savinton, sed ankaŭ kunvokus helpe al Li aliajn ligojn, bravegajn virojn, aliflanke — ke se li tion farus, li elmontrus malobeon al la Savinto kaj malhelpus la elaĉeton de la mondo.</p>

 <p id="cf1653">Tial li ne povis reteni larmojn.</p>

 <p id="cf1654">Post momento Petro, forpreninte la manojn de la frunto, komencis rakonti plu, sed <span class="nomo" lang="la" title="Ne-Esperanta nomo. Lingvo: Latino">Vinicius</span>on denove ekregis febra duondormo. Tio, kion li nun aŭdis, miksiĝis en lia kapo kun tio, kion la apostolo rakontis la antaŭan nokton en Ostriano pri tiu tago, kiam Kristo aperis sur la bordo de la Tiberiada maro. Li do vidis vaste disverŝitan ondaron, sur ĝi fiŝkaptistan boaton, kaj en la boato Petron kaj <span class="nomo" lang="la" title="Ne-Esperanta nomo. Lingvo: Latino">Ligia</span>n. Li mem naĝis post ili per ĉiuj fortoj, sed la doloro en la rompita brako malhelpis al li ilin atingi. Ventego komencis ĵeti la ondojn sur liajn okulojn kaj li eksentis, ke li dronas, vokante per petega voĉo helpon. Tiam <span class="nomo" lang="la" title="Ne-Esperanta nomo. Lingvo: Latino">Ligia</span> surgenuiĝis antaŭ la apostolo, kaj tiu ĉi turnis la boaton kaj etendis al li remilon, kiun ekkaptinte, li eniĝis kun ilia helpo en la boaton kaj falis sur ĝian fundon.</p>

 <p id="cf1655">Sed poste ŝajnis al li, ke, leviĝinte, li ekvidis amason da homoj, naĝantaj post la boato. La ondoj kovris per ŝaŭmo ilian kapojn; kelkajn oni jam vidis etendantajn nur al manojn en la akva ĥaoso, sed Petro fojon post fojo savadis la dronantojn kaj prenadis ilin en la boaton, kiu iĝadis, kvazaŭ mirakle, ĉiam pli granda. Baldaŭ la boaton plenigis homamaso tiel granda, kiel tiu, kiu kunvenis en Ostriano, kaj poste ankoraŭ pli granda. <span class="nomo" lang="la" title="Ne-Esperanta nomo. Lingvo: Latino">Vinicius</span> miris, kiel ĝi povis trovi tie lokon, kaj li ektimis, ke ili subakviĝos. Sed <span class="nomo" lang="la" title="Ne-Esperanta nomo. Lingvo: Latino">Ligia</span> komencis lin trankviligi kaj montris al li ian lumon sur malproksima bordo, al kiu ili naĝis. Ĉe tio la sonĝobildoj de <span class="nomo" lang="la" title="Ne-Esperanta nomo. Lingvo: Latino">Vinicius</span> denove miksiĝis kun tio, kion li aŭdis en Ostriano el la buŝo de la apostolo, kiel foje Kristo montris sin ĉe la lago. Do nun li vidis en tiu surborda lumo iun figuron, al kiu Petro direktis la boaton. Kaj laŭgrade kiel ili proksimiĝadis al ĝi, la vetero iĝadis pli trankvila, la ondaro pli ebena kaj la lumo pli granda. La amaso komencis kanti dolĉan himnon, la aero pleniĝis per la odoro de nardo; la akvo brilis ĉielarke, kvazaŭ el la fundo speguliĝus lilioj kaj rozoj, kaj fine la boato delikate tuŝis per sia brusto sablon. Tiam <span class="nomo" lang="la" title="Ne-Esperanta nomo. Lingvo: Latino">Ligia</span> prenis lin je la mano kaj diris: “Venu, mi kondukos vin!” Kaj ŝi kondukis lin en la lumon.</p>

 <p>...</p>

 <p id="cf1656"><span class="nomo" lang="und" title="Ne-Esperanta nomo. Lingvo: nespecifita">Vinicus</span> denove vekiĝis, sed la iluzoj malaperis nur iom post iom, kaj ne tuj li reakiris la konscion pri la realeco. Dum ia tempo ŝajnis al li ankoraŭ, ke li estas sur la lagobordo kaj ke ĉirkaŭas lin homamaso, en kiu, mem ne sciante kial, li komencis serĉi <span class="nomo" lang="la" title="Ne-Esperanta nomo. Lingvo: Latino">Petronius</span>on kaj miris, ke li ne povas lin trovi. Tamen hela lumo el la kameno, apud kiu jam neniu estis, rekonsciigis lin komplete. Olivlignaj ŝtipoj dormeme ardis sub la rozkolora cindro, sed hakpecoj da pinio, kiujn oni videble alĵetis al la ardaĵo, ŝprucis per hela flamo, kaj en tiu brilo <span class="nomo" lang="la" title="Ne-Esperanta nomo. Lingvo: Latino">Vinicius</span> ekvidis <span class="nomo" lang="la" title="Ne-Esperanta nomo. Lingvo: Latino">Ligia</span>n, sidantan proksime al lia lito.</p>

 <p id="cf1657">Ŝia vido tuŝis lin ĝis la fundo de la animo. Li memoris, ke la lastan nokton ŝi pasigis en Ostriano, poste la tutan tagon estis okupita ĉe lia flegado, kaj nun, kiam ĉiuj iris dormi, ŝi sola gardis ĉe lia lito. Facile oni povis diveni, ke ŝi tamen estis certe laca, ĉar, sidante senmove, ŝi havis okulojn fermitajn. <span class="nomo" lang="la" title="Ne-Esperanta nomo. Lingvo: Latino">Vinicius</span> ne sciis, ĉu ŝi dormas aŭ estas profundiĝinta en pensojn. Li rigardis ŝian profilon, la mallevitajn okulharojn, la manojn, plektitajn sur la genuoj, kaj en sia idolana kapo li komencis pene koncepti, ke krom la greka kaj roma beleco, nuda, memfida kaj fiera pro sia formo, ekzistas en la mondo iu alia beleco, nova, senlime pura, en kiu estas animo.</p>

 <p id="cf1658">Li ne kapablis persvadi al si nomi tiun belecon kristana, tamen, pensante pri <span class="nomo" lang="la" title="Ne-Esperanta nomo. Lingvo: Latino">Ligia</span>, li ne scipovis jam apartigi ŝin de la instruo, kiun ŝi konfesis. Li eĉ komprenis, ke se ĉiuj aliaj iris dormi, kaj <span class="nomo" lang="la" title="Ne-Esperanta nomo. Lingvo: Latino">Ligia</span> sola, ŝi, al kiu li faris tiom da malbono, maldormas apud li, ĝi estas tial, ke tiu ĉi instruo tiel ordonas. Sed ĉi tiu penso, inspiranta al li admiron al la instruo, estis al li kune malagrabla. Li preferus, ke <span class="nomo" lang="la" title="Ne-Esperanta nomo. Lingvo: Latino">Ligia</span> faru tion pro amo al li, al lia vizaĝo, okuloj, al lia statusimila figuro, unuvorte pro ĉiuj tiuj kaŭzoj, pro kiuj multfoje volvis sin ĉirkaŭ lia kolo neĝblankaj brakoj, grekaj kaj romanaj.</p>

 <p id="cf1659">Subite li tamen eksentis, ke se ŝi estu tia, kiel aliaj virinoj, li jam trovus en ŝi ian mankon. Tiam li ekmiris kaj mem ne komprenis, kio kun li okazas, ĉar li rimarkis, ke ankaŭ en li komencis formi sin iaj novaj sentoj kaj novaj plaĉoj, fremdaj al la mondo, en kiu ĝis nun li vivis.</p>

 <p id="cf1660">Ŝi dume malfermis la okulojn, kaj vidante, ke <span class="nomo" lang="la" title="Ne-Esperanta nomo. Lingvo: Latino">Vinicius</span> ŝin rigardas, proksimiĝis al li kaj diris:</p>

 <p id="cf1661">— Mi estas apud vi.</p>

 <p id="cf1662">Li respondis al ŝi:</p>

 <p id="cf1663">— Mi vidis en sonĝo vian animon.</p>

 </div>

 <div class="chapitro" id="quovadis26"> <h3 id="cf1664">ĈAPITRO <span class="num" title="">XXVI</span> </h3> <p id="cf1665">La sekvintan matenon li vekiĝis malforta, sed kun kapo malvarma, sen febro. Ŝajnis al li, ke lin vekis ia flustra interparolo, sed kiam li malfermis la okulojn, <span class="nomo" lang="la" title="Ne-Esperanta nomo. Lingvo: Latino">Ligia</span> ne estis plu apud li, nur <span class="nomo" lang="la" title="Ne-Esperanta nomo. Lingvo: Latino">Ursus</span>, klinite antaŭ la kameno, disrastis la grizan cindron kaj serĉis en ĝi ardon, kiun trovinte, li komencis disblovi la fajron tiel, kvazaŭ li farus ĝin ne per buŝo, sed per forĝista blovsako.</p>

 <p id="cf1666"><span class="nomo" lang="la" title="Ne-Esperanta nomo. Lingvo: Latino">Vinicius</span>, rememorinte, ke tiu homo hieraŭ venkis <span class="nomo" lang="la" title="Ne-Esperanta nomo. Lingvo: Latino">Crot</span>on, observis kun intereso, inda je amatoro de areno, lian grandegan dorson, similan al la dorso de ciklopo, kaj la femurojn, potencajn, kvazaŭ kolonoj.</p>

 <p id="cf1667">— Dankon al Merkuro, ke li ne rompis al mi la nukon — li ekpensis interne. — Je Polukso! se aliaj ligoj similas al li, la apuddanubaj legioj povos iam havi pro ili malfacilan taskon!</p>

 <p id="cf1668">Kaj laŭte li ekparolis:</p>

 <p id="cf1669">— He, sklavo!</p>

 <p id="cf1670"><span class="nomo" lang="la" title="Ne-Esperanta nomo. Lingvo: Latino">Ursus</span> forigis la kapon el la kameno kaj, ridetante preskaŭ amike, diris:</p>

 <p id="cf1671">— Dio donu al vi, sinjoro, bonan tagon kaj bonan sanon, sed mi estas libera homo, ne sklavo.</p>

 <p id="cf1672">Al <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu deziris demandi <span class="nomo" lang="la" title="Ne-Esperanta nomo. Lingvo: Latino">Ursus</span>on pri la naskiĝlando de <span class="nomo" lang="la" title="Ne-Esperanta nomo. Lingvo: Latino">Ligia</span>, tiuj vortoj faris certan plezuron, ĉar interparolo kun homo libera, kvankam simpla, malpli ofendis lian romanan kaj patrician dignon, ol interparolo kun sklavo, en kiu nek la leĝo, nek la moro rekonis homan estaĵon.</p>

 <p id="cf1673">— Vi do ne apartenas al <span class="nomo" lang="la" title="Ne-Esperanta nomo. Lingvo: Latino">Aulus</span>oj? — li demandis.</p>

 <p id="cf1674">— Ne, sinjoro. Mi servas al <span class="nomo" lang="la" title="Ne-Esperanta nomo. Lingvo: Latino">Callina</span>, kiel mi servis al ŝia patrino, sed libervole.</p>

 <p id="cf1675">Ĉe tio ĉi li denove kaŝis la kapon en la kamenon, por blovi iom sur la karbojn, sur kiujn li antaŭe ĵetis pecojn de ligno, poste li eltiris ĝin kaj diris:</p>

 <p id="cf1676">— Ĉe ni ne estas sklavoj.</p>

 <p id="cf1677">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> demandis:</p>

 <p id="cf1678">— Kie estas <span class="nomo" lang="la" title="Ne-Esperanta nomo. Lingvo: Latino">Ligia</span>?</p>

 <p id="cf1679">— Ŝi ĵus foriris, kaj mi devas kuiri por vi matenmanĝon, sinjoro. Ŝi maldormis apud vi la tutan nokton.</p>

 <p id="cf1680">— Kial vi ne anstataŭis ŝin?</p>

 <p id="cf1681">— Ĉar ŝi tiel volis, kaj mia afero estas obei.</p>

 <p id="cf1682">Ĉe tio la okuloj de <span class="nomo" lang="la" title="Ne-Esperanta nomo. Lingvo: Latino">Ursus</span> malsereniĝis, kaj post momento li aldonis:</p>

 <p id="cf1683">— Se mi ŝin ne obeus, vi jam ne vivus, sinjoro.</p>

 <p id="cf1684">— Ĉu vi bedaŭras, ke vi min ne mortigis?</p>

 <p id="cf1685">— Ne, sinjoro. Kristo ne ordonis mortigi.</p>

 <p id="cf1686">— Kaj <span class="nomo" lang="la" title="Ne-Esperanta nomo. Lingvo: Latino">Atacinus</span>? kaj <span class="nomo" lang="la" title="Ne-Esperanta nomo. Lingvo: Latino">Croto</span>?</p>

 <p id="cf1687">— Mi ne povis agi alie — ekmurmuris <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf1688">Kaj li komencis rigardi kvazaŭ kun bedaŭro siajn manojn, kiuj videble restis idolanaj, malgraŭ ke la animo akceptis la bapton.</p>

 <p id="cf1689">Poste, metinte poton sur la fajroplaton kaj ekkaŭrinte antaŭ la kameno, li fiksis penseman rigardon sur la flamo.</p>

 <p id="cf1690">— Ĝi estas via kulpo, sinjoro — li diris fine — kial vi levis la manon kontraŭ ŝin, kontraŭ la reĝan filinon?</p>

 <p id="cf1691"><span class="nomo" lang="la" title="Ne-Esperanta nomo. Lingvo: Latino">Vinicius</span> en la unua momento ekbolis pro la ofendita fiereco, ke tiu simplulo kaj barbaro kuraĝas ne nur paroli al li tiel familiarke, sed eĉ riproĉi lin. Al tiuj eksterordinaraj kaj nekredeblaj aferoj, kiuj lin trafis de la antaŭhieraŭa nokto, aliĝis ankoraŭ unu. Sed, estante malforta kaj ne havante apud siajn sklavojn, li ekregis sin, tiom pli, ke ankaŭ la deziro ekkoni iajn detalojn el la vivo de <span class="nomo" lang="la" title="Ne-Esperanta nomo. Lingvo: Latino">Ligia</span> superis lian koleron.</p>

 <p id="cf1692">Do, trankviliĝinte, li komencis demandi pri la milito de la ligoj kontraŭ <span class="nomo" lang="la" title="Ne-Esperanta nomo. Lingvo: Latino">Vannius</span> kaj la svevoj. <span class="nomo" lang="la" title="Ne-Esperanta nomo. Lingvo: Latino">Ursus</span> volonte rakontis, sed li ne povis aldoni multe al tio, kion siatempe <span class="nomo" lang="la" title="Ne-Esperanta nomo. Lingvo: Latino">Aulus Plautius</span> rakontis al <span class="nomo" lang="la" title="Ne-Esperanta nomo. Lingvo: Latino">Vinicius</span>. <span class="nomo" lang="la" title="Ne-Esperanta nomo. Lingvo: Latino">Ursus</span> ne partoprenis en la batalo, ĉar li akompanis la garantiulinojn en la tendaron de <span class="nomo" lang="la" title="Ne-Esperanta nomo. Lingvo: Latino">Atelius</span> Hister. Li nur sciis, ke la ligoj venkis la svevojn kaj la jazigojn, sed ilia komandanto kaj reĝo pereis de jaziga sago. Tuj poste venis la famo, ke la semnonoj bruligis la arbarojn ĉe ilia limo, do ili revenis flugrapide, por venĝi la ofendon, kaj la garantiulinoj restis ĉe <span class="nomo" lang="la" title="Ne-Esperanta nomo. Lingvo: Latino">Atelius</span>, kiu komence ordonis donadi al ili reĝajn honorojn. Poste la patrino de <span class="nomo" lang="la" title="Ne-Esperanta nomo. Lingvo: Latino">Ligia</span> mortis. La roma komandanto ne sciis, kion fari kun la infano. <span class="nomo" lang="la" title="Ne-Esperanta nomo. Lingvo: Latino">Ursus</span> volis reveni kun ĝi hejmlanden, sed la vojo estis danĝera pro sovaĝaj bestoj kaj gentoj; kiam do venis famo, ke iuj senditoj de la ligoj trovas sin ĉe <span class="nomo" lang="la" title="Ne-Esperanta nomo. Lingvo: Latino">Pomponius</span>, oferante al li helpon kontraŭ la markomanoj, Hister sendis ilin al <span class="nomo" lang="la" title="Ne-Esperanta nomo. Lingvo: Latino">Pomponius</span>. Alveninte al li, ili tamen eksciis, ke neniuj senditoj estis venintaj — kaj tiamaniere ili restis en la tendaro, el kie <span class="nomo" lang="la" title="Ne-Esperanta nomo. Lingvo: Latino">Pomponius</span> kunprenis ilin en Romon, kaj, soleninte la triumfiron, donis la reĝan infanon al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>.</p>

 <p id="cf1693"><span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam nur etaj detaloj en la rakonto de <span class="nomo" lang="la" title="Ne-Esperanta nomo. Lingvo: Latino">Ursus</span> estis al li nekonataj, aŭskultis kun plezuro, ĉar lian senliman patrician fierecon agrable flatis tio, ke memvidinte atestanto konfirmis la reĝan devenon de <span class="nomo" lang="la" title="Ne-Esperanta nomo. Lingvo: Latino">Ligia</span>. Kiel reĝa filino, ŝi povus okupi en la cezara kortego lokon, egalan al tiuj, okupataj de filinoj de plej eminentaj romanaj gentoj, tiom pli, ke la nacio, kies reganto estis ŝia patro, neniam ĝis nun militis kontraŭ Romo, kaj kvankam barbara, ĝi povus tamen, laŭ la atesto de <span class="nomo" lang="la" title="Ne-Esperanta nomo. Lingvo: Latino">Atelius</span> Hister mem, montriĝi timinda, ĉar ĝi posedis “sennombran amason” da militistoj.</p>

 <p id="cf1694"><span class="nomo" lang="la" title="Ne-Esperanta nomo. Lingvo: Latino">Ursus</span> cetere plene konfirmis tiun ateston, ĉar al demando de <span class="nomo" lang="la" title="Ne-Esperanta nomo. Lingvo: Latino">Vinicius</span> pri la ligoj li respondis:</p>

 <p id="cf1695">— Ni loĝas en arbaroj, sed nia lando estas tiel granda, ke neniu scias, kie finiĝas la arbarego, kaj la popolo estas tie multa. Estas ankaŭ en la arbaroj lignaj urboj, kie regas granda bonstato, ĉar kion la semnonoj, markomanoj, vandaloj kaj kvadoj militrabas en la mondo, tion ni forprenas de ili. Sed ili ne kuraĝas militi kontraŭ ni, nur kiam vento blovas de ilia flanko, ili bruligas niajn arbarojn. Kaj ni timas nek ilin, nek la roman cezaron.</p>

 <p id="cf1696">— La dioj donis al Romo la regadon super la mondo — diris <span class="nomo" lang="la" title="Ne-Esperanta nomo. Lingvo: Latino">Vinicius</span> severe.</p>

 <p id="cf1697">— La dioj estas malbonaj spiritoj — respondis simple <span class="nomo" lang="la" title="Ne-Esperanta nomo. Lingvo: Latino">Ursus</span> — kaj kie ne estas la romanoj, tie ne estas ankaŭ ilia regado.</p>

 <p id="cf1698">Ĉe tio li bonigis la fajron kaj parolis kvazaŭ al si mem:</p>

 <p id="cf1699">— Kiam la cezaro prenis <span class="nomo" lang="la" title="Ne-Esperanta nomo. Lingvo: Latino">Callina</span>n en la kortegon kaj mi pensis, ke tie povas trafi ŝin malbono, mi volis iri for, en la arbarojn, kaj venigi la ligojn, helpe al la reĝidino. Kaj la ligoj ekirus al Danubo, ĉar tio estas popolo bona, kvankam idolana. Jen! mi portus al ili la “bonan novaĵon”. Sed mi ja ĉiuokaze, kiam <span class="nomo" lang="la" title="Ne-Esperanta nomo. Lingvo: Latino">Callina</span> revenos al <span class="nomo" lang="la" title="Ne-Esperanta nomo. Lingvo: Latino">Pomponia</span>, petos ŝin riverence, ke ŝi lasu min iri al ili, ĉar Kristo naskiĝis malproksime kaj ili eĉ ne aŭdis pri Li... Li sciis pli bone, ol mi, kie Li devis naskiĝi, sed se Li venus en la mondon ĉe ni, en la arbaro, ni Lin certe ne martirigus, sed ni vartus la Infaneton kaj zorgus, ke manku al Ĝi ne ĉasaĵoj, nek fungoj, nek kastoraj feloj, nek sukceno. Kaj kion ni militprenus de la svevoj kaj markomanoj, tion ni al Ĝi redonus, ke Ĝi havu bonstaton kaj komforton.</p>

 <p id="cf1700">Tiel parolante, li almetis al la fajro vazon kun supo, destinita por <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj eksilentis. Lia penso vagis videble dum ia tempo en la ligaj arbaroj, kaj nur, kiam la fluidaĵo komencis sibli, li verŝis ĝin en malprofundan pladon kaj, malvarmiginte ĝin sufiĉe, diris:</p>

 <p id="cf1701">— <span class="nomo" lang="la" title="Ne-Esperanta nomo. Lingvo: Latino">Glaucus</span> konsilas, sinjoro, ke vi movu kiel eble malmulte eĉ tiun brakon, kiu estas sana, do <span class="nomo" lang="la" title="Ne-Esperanta nomo. Lingvo: Latino">Callina</span> ordonis, ke mi vin nutru.</p>

 <p id="cf1702"><span class="nomo" lang="la" title="Ne-Esperanta nomo. Lingvo: Latino">Ligia</span> ordonis! kontraŭ tio estis nenia respondo. En la kapon de <span class="nomo" lang="la" title="Ne-Esperanta nomo. Lingvo: Latino">Vinicius</span> ne venis eĉ la ideo kontraŭstari al ŝia volo, kvazaŭ ŝi estus filino de cezaro, aŭ diino, li ne respondis do eĉ unu vorton, kaj <span class="nomo" lang="la" title="Ne-Esperanta nomo. Lingvo: Latino">Ursus</span>, sidiĝinte apud lia lito, komencis ĉerpi la supon el la plado per malgranda trinkvazo kaj porti ĝin al la buŝo de <span class="nomo" lang="la" title="Ne-Esperanta nomo. Lingvo: Latino">Vinicius</span>. Li tion faris tiel zorgeme, kun tiel bona rideto en siaj bluaj okuloj, ke <span class="nomo" lang="la" title="Ne-Esperanta nomo. Lingvo: Latino">Vinicius</span> ne kredis al siaj okuloj, ke tio ĉi povas esti la sama terura titano, kiu en la antaŭa tago, mortiginte <span class="nomo" lang="la" title="Ne-Esperanta nomo. Lingvo: Latino">Crot</span>on, atakis lin mem, kiel ventego, kaj disŝirus lin, se <span class="nomo" lang="la" title="Ne-Esperanta nomo. Lingvo: Latino">Ligia</span> lin ne kompatus. La juna patricio unuafoje en la vivo konsideris, kio povas okazi en la animo de simplulo kaj barbaro.</p>

 <p id="cf1703">Sed <span class="nomo" lang="la" title="Ne-Esperanta nomo. Lingvo: Latino">Ursus</span> montriĝis vartisto tiom mallerta, kiom zorgema. La trinkvazo tute malaperis inter liaj herkulaj fingroj, tiel, ke por la buŝo de <span class="nomo" lang="la" title="Ne-Esperanta nomo. Lingvo: Latino">Vinicius</span> restis neniom da loko. Post kelkaj malsukcesaj provoj la fortegulo, en grandega embaraso, diris:</p>

 <p id="cf1704">— He, pli facile estus eltreni uron el ĝia kaŝejo...</p>

 <p id="cf1705"><span class="nomo" lang="la" title="Ne-Esperanta nomo. Lingvo: Latino">Vinicius</span>on ekamuzis la embarasiteco de la ligo, sed ne malpli ekinteresis lin lia rimarko. Li vidadis en cirkoj terurajn urojn, venigatajn el la nordaj arbaregoj, kiujn plej bravaj <em><span class="fremda" lang="la" title="Ne-Esperanta teksto. Lingvo: Latino">bestiarii</span></em> ĉasis kun timo kaj kiujn nur elefantoj superis per grandeco kaj forto.</p>

 <p id="cf1706">— Ĉu vi iam provis kapti tiajn bestegojn je la kornoj? — demandis li kun granda miro.</p>

 <p id="cf1707">— Antaŭ ol pasis super mi dudek vintroj, mi timis — respondis <span class="nomo" lang="la" title="Ne-Esperanta nomo. Lingvo: Latino">Ursus</span> — sed poste ĝi okazadis!</p>

 <p id="cf1708">Kaj denove li komencis nutri <span class="nomo" lang="la" title="Ne-Esperanta nomo. Lingvo: Latino">Vinicius</span>on, ankoraŭ pli mallerte, ol antaŭe.</p>

 <p id="cf1709">— Mi devas peti <span class="nomo" lang="und" title="Ne-Esperanta nomo. Lingvo: nespecifita">Miriam</span>on aŭ <span class="nomo" lang="la" title="Ne-Esperanta nomo. Lingvo: Latino">Nazarius</span>on — li diris.</p>

 <p id="cf1710">Sed dume la pala kapeto de <span class="nomo" lang="la" title="Ne-Esperanta nomo. Lingvo: Latino">Ligia</span> elŝovis sin el post la kurteno.</p>

 <p id="cf1711">— Tuj mi helpos — ŝi diris.</p>

 <p id="cf1712">Kaj post momento ŝi eliris el la <em><span class="fremda" lang="la" title="Ne-Esperanta teksto. Lingvo: Latino">cubiculum,</span></em> kie ŝi estis videble pretiĝanta al dormo, ĉar ŝi estis vestita nur per alfigura tuniko, nomata de la antikvuloj <em><span class="fremda" lang="la" title="Ne-Esperanta teksto. Lingvo: Latino">capitium,</span></em> precize kovranta la bruston, kaj havis disligitajn harojn. <span class="nomo" lang="la" title="Ne-Esperanta nomo. Lingvo: Latino">Vinicius</span>, kies koro ekbatis pli vive je ŝia vido, komencis ŝin riproĉi, ke ĝis nun ŝi ne pensis pri dormo, sed ŝi respondis gaje:</p>

 <p id="cf1713">— Mi ĝuste intencis tion fari, sed antaŭe mi anstataŭos <span class="nomo" lang="la" title="Ne-Esperanta nomo. Lingvo: Latino">Ursus</span>on.</p>

 <p id="cf1714">Kaj preninte la trinkvazon, ŝi sidiĝis sur la rando de la lito kaj komencis nutri <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiu sentis sin samtempe humiligita kaj feliĉa. Kiomfoje ŝi kliniĝis al li, radiis al li la varmo de ŝia korpo kaj ŝiaj disligitaj haroj faladis sur lian bruston; li paliĝadis pro la impreso, sed en la tumulto kaj ekscito de la pasioj li sentis ankaŭ, ke ŝi estas al li kara super ĉio kaj super ĉio adorata estaĵo, kompare kun kiu la tuta mondo estas nenio. Unue li avidis ŝin, nun li komencis plenbruste ŝin ami. Antaŭe, kiel ĝenerale en la vivo, ankaŭ en siaj sentoj li estis, kiel ĉiuj tiamaj homoj, blinda, senkonsidera egoisto, kiu zorgis nur pri si mem; nun li komencis zorgi ankaŭ pri ŝi.</p>

 <p id="cf1715">Post momento li sekve rifuzis manĝi plu kaj, kvankam li trovis senliman volupton en ŝia vido kaj en ŝia ĉeesto, li diris:</p>

 <p id="cf1716">— Sufiĉe. Iru dormi, mia dia.</p>

 <p id="cf1717">— Ne nomu min tiel — ŝi respondis — ne decas al mi tion aŭskulti.</p>

 <p id="cf1718">Tamen ŝi ridetis al li kaj poste diris, ke ŝia dormemo pasis, ke ŝi ne sentas sin laca kaj ne iros kuŝiĝi, antaŭ ol <span class="nomo" lang="la" title="Ne-Esperanta nomo. Lingvo: Latino">Glaucus</span> alvenos. Li aŭskultis ŝiajn vortojn, kiel muzikon, kaj samtempe lia koro pleniĝadis per ĉiam pli granda emocio, ĉiam pli granda admiro, ĉiam pli granda dankemo, kaj la penso serĉis manieron, por elmontri al ŝi tiun dankemon.</p>

 <p id="cf1719">— <span class="nomo" lang="la" title="Ne-Esperanta nomo. Lingvo: Latino">Ligia</span> — li diris post momenta silento — mi vin antaŭe ne konis. Sed nun mi scias, ke mi iris malĝustan vojon, por vin akiri, do mi diras al vi: revenu al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> kaj estu certa, ke de nun neniu levos kontraŭ vin la manon.</p>

 <p id="cf1720">Sed ŝia vizaĝo subite malgajiĝis.</p>

 <p id="cf1721">— Mi estus feliĉa — ŝi respondis — se mi povus ŝin ekvidi, almenaŭ de malproksime, sed reveni al ŝi mi jam ne povas.</p>

 <p id="cf1722">— Kial? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span> kun miro.</p>

 <p id="cf1723">— Ni, kristanoj, scias pere de <span class="nomo" lang="la" title="Ne-Esperanta nomo. Lingvo: Latino">Acte</span>, kio okazos sur Palatino. Ĉu vi ne aŭdis, ke la cezaro baldaŭ post mia forkuro, kaj antaŭ sia forveturo en Neopolon, alvokis <span class="nomo" lang="la" title="Ne-Esperanta nomo. Lingvo: Latino">Aulus</span>on kaj <span class="nomo" lang="la" title="Ne-Esperanta nomo. Lingvo: Latino">Pomponia</span>n — kaj kredante, ke ili min helpis, minacis ilin per sia kolero. Feliĉe, <span class="nomo" lang="la" title="Ne-Esperanta nomo. Lingvo: Latino">Aulus</span> povis al li respondi: “Vi scias, sinjoro, ke neniam mensogo eliris el mia buŝo, mi ĵuras al vi, ke ni ne helpis ŝin forkuri kaj ke, same kiel vi, ni ne scias, kio kun ŝi okazis.” La cezaro ekkredis, poste li forgesis — kaj mi laŭ la konsilo de niaj superuloj, neniam skribis al la patrino, kie mi estas, por ke ŝi ĉiam povu purkonscience ĵuri, ke ŝi nenion scias pri mi. Vi tion eble ne komprenos, <span class="nomo" lang="la" title="Ne-Esperanta nomo. Lingvo: Latino">Vinicius</span>, sed al ni ne estas permesite mensogi, eĉ por savi la vivon. Tia estas nia instruo, al kiu ni volas agordi la korojn. do mi ne vidis <span class="nomo" lang="la" title="Ne-Esperanta nomo. Lingvo: Latino">Pomponia</span>n de la tempo, kiam mi forlasis ŝian domon, kaj ŝin nur de tempo al tempo atingis malproksimaj eĥoj, ke mi vivas kaj estas sekura.</p>

 <p id="cf1724">Ĉe tio ekposedis ŝin sopiro, ĉar roso de larmoj kovris ŝian okulojn, sed baldaŭ ŝi trankviliĝis kaj diris:</p>

 <p id="cf1725">— Mi scias, ke ankaŭ <span class="nomo" lang="la" title="Ne-Esperanta nomo. Lingvo: Latino">Pomponia</span> sopiras je mi, ni tamen havas niajn konsolojn, kiujn ne havas aliaj homoj.</p>

 <p id="cf1726">— Jes — rediris <span class="nomo" lang="la" title="Ne-Esperanta nomo. Lingvo: Latino">Vinicius</span> — via konsolo estas Kristo, sed mi tion ne komprenas.</p>

 <p id="cf1727">— Rigardu nin: por ni ne ekzistas disiĝoj, ne ekzistas doloroj kaj suferoj, kaj se ili venas, ili ŝanĝas sin en ĝojon. Eĉ la morto mem, kiu por vi estas la fino de la vivo, por ni estas nur ĝia komenco kaj ŝanĝo de feliĉo malpli bona je la pli bona, de la malpli trankvila je la pli trankvila kaj eterna. Konsideru, kia devas esti nia instruo, kiu ordonas al ni kompaton eĉ por niaj malamikoj, malpermesas mensogon, purigas niajn animojn de malbono kaj promesas senmezuran feliĉon postmorte.</p>

 <p id="cf1728">— Mi aŭdis tion en Ostriano, mi vidis, kiel vi agis kun mi mem kaj kun <span class="nomo" lang="la" title="Ne-Esperanta nomo. Lingvo: Latino">Chilo</span>, kaj kiam mi pensas pri tio, ĝis nun ŝajnas al mi, ke ĝi estas sonĝo kaj ke mi devas kredi nek miajn orelojn, nek la okulojn. Sed vi respondu al mia alia demando: ĉu vi estas feliĉa?</p>

 <p id="cf1729">— Jes! — rediris <span class="nomo" lang="la" title="Ne-Esperanta nomo. Lingvo: Latino">Ligia</span> — Konfesante Kriston mi ne povas esti malfeliĉa.</p>

 <p id="cf1730"><span class="nomo" lang="la" title="Ne-Esperanta nomo. Lingvo: Latino">Vinicius</span> rigardis ŝin tiel, kvazaŭ tio, kion ŝi diris, estus tute ekster la mezuro de la homa rezonado.</p>

 <p id="cf1731">— Kaj vi ne volus reveni al <span class="nomo" lang="la" title="Ne-Esperanta nomo. Lingvo: Latino">Pomponia</span>?</p>

 <p id="cf1732">— Mi volus per la tuta animo kaj mi revenos, se tia estos la volo de Dio.</p>

 <p id="cf1733">— Do mi diras al vi: revenu, kaj mi ĵuras al vi je miaj laroj, ke mi ne levos kontraŭ vin la manon.</p>

 <p id="cf1734"><span class="nomo" lang="la" title="Ne-Esperanta nomo. Lingvo: Latino">Ligia</span> enpensiĝis momente, poste ŝi respondis:</p>

 <p id="cf1735">— Ne. Mi ne povas endanĝerigi miajn familianojn. La cezaro ne amas la genton de Plautiusoj. Se mi revenus — vi scias, kiel per sklavoj diskoniĝas en Romo ĉiu novaĵo — ankaŭ mia reveno iĝus konata en la urbo kaj <span class="nomo" lang="la" title="Ne-Esperanta nomo. Lingvo: Latino">Nero</span> sendube ekscius pri ĝi pere de siaj sklavoj. Tiam li punus Aulusojn, kaj en plej bona okazo denove forprenus min de ili.</p>

 <p id="cf1736">— Jes — diris <span class="nomo" lang="la" title="Ne-Esperanta nomo. Lingvo: Latino">Vinicius</span>, kuntirante la brovojn — tio povus okazi. Li farus ĝin, eĉ simple tial, por montri, ke lia volo devas esti plenumita. Vere estas, ke li nur forgesis pri vi, aŭ ne volis pensi, opiniante, ke ne li, sed mi estas ofendita. Eble tamen... forpreninte vin de <span class="nomo" lang="la" title="Ne-Esperanta nomo. Lingvo: Latino">Aulus</span>oj... li vin redonus al mi, kaj mi revenigus vin al <span class="nomo" lang="la" title="Ne-Esperanta nomo. Lingvo: Latino">Pomponia</span>.</p>

 <p id="cf1737">Sed ŝi demandis malgaje:</p>

 <p id="cf1738">— <span class="nomo" lang="la" title="Ne-Esperanta nomo. Lingvo: Latino">Vinicius</span>, ĉu vi volus denove vidi min sur Palatino?</p>

 <p id="cf1739">Li kunpremis la dentojn kaj respondis:</p>

 <p id="cf1740">— Ne. Vi estas prava. Mi parolis, kiel malsaĝulo! Ne!</p>

 <p id="cf1741">Kaj subite li ekvidis antaŭ si kvazaŭ abismon sen fundo. Li estis patricio, li estis armea tribuno, li estis potenca homo, sed super ĉiuj potencoj de la mondo, al kiu li apartenis, staris ja la furiozulo, kies volon aŭ malicecon oni ne povis antaŭvidi. Ne konsideri lin, ne timi lin povis eble nur tiaj homoj, kiel la kristanoj, por kiuj tiu ĉi tuta mondo, ĝiaj disiĝoj, suferoj kaj la morto mem estis nenio. Ĉiuj aliaj devis tremi antaŭ li. La terureco de la tempo, en kiu ili vidis, elmontris sin al <span class="nomo" lang="la" title="Ne-Esperanta nomo. Lingvo: Latino">Vinicius</span> en sia tuta monstra amplekso. Jen li ne povis redoni <span class="nomo" lang="la" title="Ne-Esperanta nomo. Lingvo: Latino">Ligia</span>n al <span class="nomo" lang="la" title="Ne-Esperanta nomo. Lingvo: Latino">Aulus</span>oj pro la timo, ke la monstro rememoros pri ŝi kaj direktos al ŝi sian koleron; pro tiu sama kaŭzo, se li nun edzinigus <span class="nomo" lang="la" title="Ne-Esperanta nomo. Lingvo: Latino">Ligia</span>n, li povus endanĝerigi ŝin, sin mem kaj Aulusojn. Unu momento de malbonhumoro sufiĉis, por ĉiujn pereigi. <span class="nomo" lang="la" title="Ne-Esperanta nomo. Lingvo: Latino">Vinicius</span> unuafoje en la vivo eksentis, ke aŭ la mondo devas ŝanĝiĝi kaj alinaskiĝi, aŭ la vivo iĝos tute neebla. Li ekkomprenis ankaŭ tion, kio ankoraŭ antaŭ momento estis por li malklara, ke en tia tempo nur la kristanoj solaj povis esti feliĉaj.</p>

 <p id="cf1742">Sed antaŭ ĉio ekkaptis lin bedaŭro, ĉar li komprenis ankaŭ tion, ke li mem tiel implikis la vivon al si mem kaj al <span class="nomo" lang="la" title="Ne-Esperanta nomo. Lingvo: Latino">Ligia</span>, kaj ke tiu implikaĵo estas preskaŭ senelira. Kaj sub la influo de tiu bedaŭro li komencis paroli:</p>

 <p id="cf1743">— Ĉu vi scias, ke vi estas pli feliĉa, ol mi? En malriĉeco kaj en tiu ĉi unu ĉambro inter la simpluloj vi havis vian instruon kaj vian Kriston, dum mi havas nur vin, kaj kiam mi perdis vin, mi estis kiel mizerulo, kiu havas nek tegmenton super si, nek panon. Vi estas al mi pli kara, ol la tuta mondo. Mi serĉis vin, ĉar mi ne povis vivi sen vi. Mi volis nek festenojn, nek dormon. Se mi ne esperus vin retrovi, mi ĵetus min sur glavon. Sed mi timas la morton, ĉar mi ne povus vin rigardi. Mi diras al vi puran veron, ke mi ne kapablas vivi sen vi kaj ke ĝis nun mi vivis nur per la espero, ke mi vin retrovos kaj revidos. Ĉu vi memoras niajn interparolojn ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj? Foje vi desegnis al mi fiŝon sur la sablo, sed mi ne komprenis, kion ĝi signifas. Ĉu vi memoras, kiel ni ludis pilkon? Alvenis <span class="nomo" lang="la" title="Ne-Esperanta nomo. Lingvo: Latino">Aulus</span>, timigis nin per Libitino kaj interrompis al ni la interparolon. <span class="nomo" lang="la" title="Ne-Esperanta nomo. Lingvo: Latino">Pomponia</span> diris ĉe la adiaŭo al <span class="nomo" lang="la" title="Ne-Esperanta nomo. Lingvo: Latino">Petronius</span>, ke Dio estas unu, ĉiopova kaj kompatema, sed en niajn kapojn ne venis eĉ la ideo ke via Dio estas Kristo. Li redonu vin al mi, kaj mi Lin ekamos, kvankam Li ŝajnas al mi Dio de sklavoj, fremduloj kaj mizeruloj. Vi sidas apud mi kaj nur pri Li vi pensas. Pensu ankaŭ pri mi, alie mi Lin ekmalamos. Por mi vi sola estas diino. Benita estas via patro kaj patrino, benita la lando, kiu vin naskis. Mi volus ĉirkaŭpreni viajn piedojn kaj preĝi al vi, mi volus al vi honordoni, al vi fari oferojn, al vi min adorklini — vi trioble dia!! Vi ne scias, vi ne povas scii, kiel mi vin amas...</p>

 <p id="cf1744">Tiel parolante, li traŝovis la manojn sur sia paliĝinta frunto kaj duonfermis la okulojn. Lia naturo neniam konis barojn, nek en kolero, nek en amo. Li parolis kun emocio, kiel homo, kiu, ĉesinte sin regi, volas konsideri nenian mezuron en la vortoj, nek en la adoro. Sed li parolis el la fundo de la animo kaj sincere. Oni povis senti, ke la doloro, admiro, pasio, kaj adoro, amasiĝinte el lia brusto, ŝprucegis per neretenebla torento da vortoj. Al <span class="nomo" lang="la" title="Ne-Esperanta nomo. Lingvo: Latino">Ligia</span> liaj vortoj ekŝajnis blasfemaj, tamen ŝia koro komencis bati, kvazaŭ ĝi volus disŝiri la tunikon, ĝenantan la bruston. Ŝi ne povis kontraŭstari kompaton por li kaj por lia turmento. Kortuŝis ŝin la adoro, kun kiu li parolis al ŝi. Ŝi sentis sin amata kaj adorata sen limo, ŝi sentis, ke ĉi tiu nefleksebla kaj danĝera homo apartenas nun al ŝi anime kaj korpe, kiel sklavo, kaj tiu sento de lia humileco, de la propra potenco plenigis ŝin per feliĉo. La rememoroj reviviĝis en ŝi en unu momento. Li estis por ŝi denove tiu mirinda kaj belega, kiel idolano dio, <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj parolis al ŝi pri amo kaj vekis, kvazaŭ el dormo, ŝian tiam ankoraŭ duoninfanan koron; tiu sama, kies kisojn ŝi ankoraŭ sentis sur sia buŝo, el kies brakoj <span class="nomo" lang="la" title="Ne-Esperanta nomo. Lingvo: Latino">Ursus</span> elŝiris ŝin sur Palatino, kvazaŭ li elŝirus ŝin el flamo. Sed nun, kun admiro kaj kune kun doloro sur sia agla vizaĝo, kun paliĝinta frunto kaj petega okulesprimo, vundita, venkita de l’ amo, ameganta, plena de adoro kaj humileco, li ekŝajnis al ŝi tia, kian ŝi tiam dezirus lin havi kaj kian ŝi ekamus per la tuta animo, sekve pli kara, ol iam ajn.</p>

 <p id="cf1745">Kaj subite ŝi ekkomprenis, ke povas veni momento, en kiu lia amo ekregos kaj ekkaptos ŝin, kiel ventego, kaj eksentinte ĉi tion, ŝi mem spertis tiun impreson, kiun li spertis antaŭ momento: nome, ke ŝi staras ĉe la rando de abismo. Por tio do ŝi forlasis la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj? por tio ŝi savis sin per forkuro? por tio ŝi kaŝis sin tiel longe en la mizeraj kvartaloj de la urbo? Kiu estis tiu <span class="nomo" lang="la" title="Ne-Esperanta nomo. Lingvo: Latino">Vinicius</span>? Aŭgustano, soldato kaj kortegano de <span class="nomo" lang="la" title="Ne-Esperanta nomo. Lingvo: Latino">Nero</span>. Li ja partoprenis en la malvirtoj kaj diboĉoj de la cezaro, kiel atestis tiu festeno, kiun <span class="nomo" lang="la" title="Ne-Esperanta nomo. Lingvo: Latino">Ligia</span> ne povis forgesi, li ja kune kun aliaj vizitadis la templojn kaj oferdonadis al la malindaj dioj, je kiuj li eble eĉ ne kredis, sed al kiuj li tamen donadis oficialan honoron. Li ja persekutis ŝin, por ŝin fari sia sklavino kaj amatino, kaj samtempe enpuŝi ŝin en tiun teruran mondon de luksoj, voluptoj, krimoj kaj malnoblaĵoj, vokantoj pri la Dia kolero kaj venĝo. Li, vere, ŝajnis al ŝi ŝanĝita, sed ja li mem ĵus diris al ŝi, ke se ŝi pensos pri Kristo pli multe, ol pri li, li estas preta Lin ekmalami. Al <span class="nomo" lang="la" title="Ne-Esperanta nomo. Lingvo: Latino">Ligia</span> ŝajnis, ke la nura penso pri iu ajn alia amo, ol la amo al Kristo, jam estas peko kontraŭ Li kaj kontraŭ la instruo, kiam do ŝi rimarkis, ke en la fundo de ŝia animo povus vekiĝi aliaj sentoj kaj deziroj, ekkaptis ŝin timo antaŭ la propra estonteco kaj antaŭ la propra koro.</p>

 <p id="cf1746">En tiu momento de ŝia interna batalo aperis <span class="nomo" lang="la" title="Ne-Esperanta nomo. Lingvo: Latino">Glaucus</span>, kiu venis prizorgi la malsanulon kaj esplori lian sanon. Sur la vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> en unu sekundo bildiĝis kolero kaj malpacienco. Li estis malkontenta, ke oni malhelpis lian interparolon kun <span class="nomo" lang="la" title="Ne-Esperanta nomo. Lingvo: Latino">Ligia</span>, kaj kiam <span class="nomo" lang="la" title="Ne-Esperanta nomo. Lingvo: Latino">Glaucus</span> komencis fari al li demandojn, li respondadis preskaŭ kun malestimo. Baldaŭ li, vere, moderigis sin, sed se <span class="nomo" lang="la" title="Ne-Esperanta nomo. Lingvo: Latino">Ligia</span> havis iajn iluziojn, ke tio, kion li aŭdis en Ostriano, povus impresi lian neinflueblan naturon, tiuj ŝiaj iluzioj devis neniiĝi. Li ŝanĝis sin nur por ŝi, sed ekster tiu ĉi sola sento restis en lia brusto la iama, severa kaj egoista, vere romana kaj kune lupa koro, nekapabla ne nur al kompreno de la dolĉa kristana instruo, sed eĉ al dankemo.</p>

 <p id="cf1747">Ŝi foriris, fine, plena de interna zorgo kaj maltrankvilo. Iam en preĝoj ŝi oferadis al Kristo koron serenan kaj efektive puran, kiel larmo. Nun tiu sereneco estis nubigita. La internon de l’ floro penetris venena vermo kaj komencis tie zumi. Eĉ dormo, malgraŭ la du sendormaj noktoj, ne alportis al ŝi kvietecon. Ŝi sonĝis, ke en Ostriano <span class="nomo" lang="la" title="Ne-Esperanta nomo. Lingvo: Latino">Nero</span>, fronte de sekvantaro, formita el aŭgustanoj, bakĥantinoj, cibelpastroj kaj gladiatoroj, veturpremas per rozkronita ĉaro amasojn da kristanoj, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> kaptas ŝin en la brakojn, tiras sur kvadrigon kaj, premante ŝin al la brusto, flustras: “Venu kun ni!”</p>

 </div>

 <div class="chapitro" id="quovadis27"> <h3 id="cf1748">ĈAPITRO <span class="num" title="">XXVII</span> </h3> <p id="cf1749">De tiu momento ŝi montriĝadis pli malofte en la komuna ĉambro kaj pli malofte proksimiĝadis al la lito de <span class="nomo" lang="la" title="Ne-Esperanta nomo. Lingvo: Latino">Vinicius</span>. Sed ŝia trankvileco ne revenis. Ŝi vidis, ke <span class="nomo" lang="la" title="Ne-Esperanta nomo. Lingvo: Latino">Vinicius</span> sekvas ŝin per petega rigardo, ke li atendas ĉiun ŝian vorton, kiel favoron, ke li suferas kaj ne kuraĝas plendi, por ne malplaĉi al ŝi, ke ŝi sola estas lia sano kaj ĝojo, kaj tiam ŝia koro ŝveladis pro kompato. Baldaŭ ŝi ankaŭ rimarkis, ke ju pli ŝi penas lin eviti, des pli ŝi lin kompatas, kaj pro ĉi tio mem des pli molaj sentoj naskiĝas en ŝia koro. La trankvileco forlasis ŝin. Kelkfoje ŝi diradis al si, ke estas ĝuste ŝia devo esti apud li senĉese, unue tial, ke la Dia instruo ordonas pagi bonon por malbono, kaj due, ĉar parolante kun li, ŝi povus inklinigi lin al tiu ĉi instruo. Sed samtempe la konscienco diradis al ŝi, ke ŝi trompas sin mem, kaj ke logas ŝin al li nenio alia, ol lia amo kaj lia ĉarmo. Tiel ŝi vivis en senĉesa anima malpaco, kiu grandiĝadis de tago al tago. Iafoje ŝajnis al ŝi, ke ŝin ĉirkaŭas ia reto, kaj ŝi, volante ĝin traŝiri, implikiĝas en ĝi ĉiam pli. Ŝi devis ankaŭ konfesi al si, ke lia vido ĉiutage iĝas al ŝi pli bezona, lia voĉo pli aminda, kaj ke ŝi devas tutforte batali kontraŭ la deziro sidadi apud lia lito. Kiam ŝi proksimiĝadis al li kaj li radiis de ĝojo, ankaŭ ŝian koron superverŝadis feliĉo. Unu tagon ŝi rimarkis signojn de larmoj sur liaj okulharoj, kaj unuafoje en la vivo ŝi ekpensis, ke ŝi povus sekigi ilin per kisoj. Terurita de tiu ĉi penso kaj plena de malestimo por si mem, ŝi traploris la tutan sekvintan nokton.</p>

 <p id="cf1750">Kaj li estis pacienca, kvazaŭ li ĵurus al si pacienci. Se iafoje liaj okuloj ekfajris per malpacienco, memvolo kaj kolero, tuj li retenadis tiujn brilojn, poste rigardis ŝin kun maltrankvilo, kvazaŭ volante peti de ŝi pardonon, kaj ŝin tio tuŝis ankoraŭ pli. Neniam ŝi havis la senton, ke ŝi estas tiel amata, kaj kiam ŝi pensis pri tio, ŝi sentis sin kune kulpa kaj feliĉa. <span class="nomo" lang="la" title="Ne-Esperanta nomo. Lingvo: Latino">Vinicius</span> dume efektive aliiĝadis. En liaj interparoloj kun <span class="nomo" lang="la" title="Ne-Esperanta nomo. Lingvo: Latino">Glaucus</span> estis malpli de fiereco. Ofte venadis al li la ideo, ke eĉ ĉi tiu malriĉa kuracisto-sklavo kaj la alilandanino, maljuna <span class="nomo" lang="la" title="Ne-Esperanta nomo. Lingvo: Latino">Miriam</span>, kiu ĉirkaŭigis lin per zorgemo, kaj <span class="nomo" lang="la" title="Ne-Esperanta nomo. Lingvo: Latino">Crispus</span>, kiun li vidadis konstante dronantan en preĝoj, estas tamen homoj. Li miris similajn pensojn, tamen li havis ilin. <span class="nomo" lang="la" title="Ne-Esperanta nomo. Lingvo: Latino">Ursus</span>on li ekamis post ia tempo kaj nun parolis kun li tutajn tagojn, ĉar li povis paroli kun li pri <span class="nomo" lang="la" title="Ne-Esperanta nomo. Lingvo: Latino">Ligia</span>; la grandegulo estis nelacigebla en la rakontado kaj, plenumante plej simplajn servojn ĉe la malsanulo, komencis ankaŭ elmontradi al li certan sindonemon. <span class="nomo" lang="la" title="Ne-Esperanta nomo. Lingvo: Latino">Ligia</span> ĉiam estis por <span class="nomo" lang="la" title="Ne-Esperanta nomo. Lingvo: Latino">Vinicius</span> estaĵo, kvazaŭ apartenanta al alia speco, centoble superanta tiujn, kiuj ŝin ĉirkaŭis; malgraŭ tio li komencis tamen observi tiujn homojn, simplajn kaj malriĉajn, kion li faris neniam antaŭe en la vivo, kaj komencis malkovradi en ili diversajn atentindajn trajtojn, kies ekziston li neniam antaŭe supozis.</p>

 <p id="cf1751">Nur <span class="nomo" lang="la" title="Ne-Esperanta nomo. Lingvo: Latino">Nazarius</span>on li ne povis toleri, ĉar ŝajnis al li, ke la juna knabo kuraĝas ami <span class="nomo" lang="la" title="Ne-Esperanta nomo. Lingvo: Latino">Ligia</span>n. Dum longa tempo li detenis sin, vere, ne montrante al li malsimpation, sed foje, kiam <span class="nomo" lang="la" title="Ne-Esperanta nomo. Lingvo: Latino">Nazarius</span> alportis al la knabino du koturnojn, kiujn li aĉetis en foirejo por sia propra, perlaborita mono, en <span class="nomo" lang="la" title="Ne-Esperanta nomo. Lingvo: Latino">Vinicius</span> vekiĝis la posteulo de la kviritoj, por kiu veninto el fremda nacio malpli signifis, ol plej mizera vermo. Aŭdante dankojn de Liga, li terure paliĝis kaj, kiam <span class="nomo" lang="la" title="Ne-Esperanta nomo. Lingvo: Latino">Nazarius</span> eliris por alporti akvon por la birdoj, li diris:</p>

 <p id="cf1752">— <span class="nomo" lang="la" title="Ne-Esperanta nomo. Lingvo: Latino">Ligia</span>, ĉu vi povas toleri, ke li faru al vi donacojn? Ĉu vi ne scias, ke la homojn el lia nacio la grekoj nomas judaj hundoj?</p>

 <p id="cf1753">— Mi ne scias, kiel ilin nomas la grekoj — ŝi respondis — sed mi scias, ke <span class="nomo" lang="la" title="Ne-Esperanta nomo. Lingvo: Latino">Nazarius</span> estas kristano kaj mia frato.</p>

 <p id="cf1754">Dirinte ĉi tion, ŝi rigardis lin kun miro kaj riproĉo, ĉar li jam dekutimigis ŝin de similaj eksplodoj, kaj li kunpremis la dentojn, por ne diri al ŝi, ke tian ŝian fraton li ordonus mortvipi aŭ sendus lin en komparon, por ke li, kiel <em><span class="fremda" lang="la" title="Ne-Esperanta teksto. Lingvo: Latino">compeditus,</span></em> fosu la teron en liaj siciliaj vinberejoj... Li ekregis sin tamen, subpreminte en si la koleron, kaj nur post momento diris:</p>

 <p id="cf1755">— Pardonu min, <span class="nomo" lang="la" title="Ne-Esperanta nomo. Lingvo: Latino">Ligia</span>. Vi estas por mi reĝa filino kaj krominfano de Plautiusoj.</p>

 <p id="cf1756">Kaj li subigis sian naturon tiagrade, ke kiam <span class="nomo" lang="la" title="Ne-Esperanta nomo. Lingvo: Latino">Nazarius</span> denove montriĝis en la ĉambro, li promesis al la knabo, ke post la reveno en sian <em><span class="fremda" lang="la" title="Ne-Esperanta teksto. Lingvo: Latino">insula</span></em> li donacos al li paron da pavoj aŭ paron da fenikopteroj, de kiuj li havis plenajn ĝardenojn.</p>

 <p id="cf1757"><span class="nomo" lang="la" title="Ne-Esperanta nomo. Lingvo: Latino">Ligia</span> komprenis, kiom devas al li kosti tiaj venkoj kontraŭ si mem. Sed ju pli ofte li ilin atingadis, des pli ŝia koro emis al li. Lia merito rilate al <span class="nomo" lang="la" title="Ne-Esperanta nomo. Lingvo: Latino">Nazarius</span> estis tamen malpli granda, ol ŝi supozis. <span class="nomo" lang="la" title="Ne-Esperanta nomo. Lingvo: Latino">Vinicius</span> povis momente indigniĝi kontraŭ li, sed li ne povis esti pro li ĵaluza. La filo de <span class="nomo" lang="la" title="Ne-Esperanta nomo. Lingvo: Latino">Miriam</span> efektive ne multe pli signifis antaŭ liaj okuloj, ol hundo, kaj krom tio li estis ankoraŭ infano, kiu, se li amis <span class="nomo" lang="la" title="Ne-Esperanta nomo. Lingvo: Latino">Ligia</span>n, amis ŝin kune senscie kaj sklave. Pli multe la juna tribuno devis batali kontraŭ si mem, por subiĝi, eĉ en silento, al tiu adoro, kiu meze de tiuj homoj ĉirkaŭis la nomon de Kristo kaj Lian instruon. Tiurilate okazadis kun <span class="nomo" lang="la" title="Ne-Esperanta nomo. Lingvo: Latino">Vinicius</span> strangaj aferoj. Ĝi estis malgraŭ ĉio, la instruo, kredata de <span class="nomo" lang="la" title="Ne-Esperanta nomo. Lingvo: Latino">Ligia</span>, do pro tiu ĉi nura kaŭzo li estus preta ĝin rekoni. Krome, ju pli li resaniĝadis, des pli bone li rememoradis la tutan vicon da okazoj, kiuj havis lokon de post tiu nokto en Ostriano, kaj la tutan vicon da ideoj, kiuj enfluadis de tiu tempo lian kapon, des pli li miris pro la superhoma forto de tiu instruo, kiu tiel funde alinaskadis la homajn animojn. Li komprenis, ke estas en ĝi io eksterordinara, io, kio ne ekzistis ĝis nun en la mondo, kaj li sentis, ke se ĝi ekposedus la tutan mondon, se ĝi inokulus al ĝi sian amon kaj sian kompatemon, tiam venus eble alia epoko, simila al tiu, kiam ankoraŭ ne Jovo, sed Saturno regis la mondon. Li ne kuraĝis ankaŭ dubi la supernaturan devenon de Kristo, nek Lian leviĝon el mortintoj, nek aliajn miraklojn. La memvidintoj, kiuj pri tio parolis, estis tro kredindaj kaj tro abomenis mensogon, ke li povu supozi, ke ili rakontas aferojn neokazintajn. Fine la romana skeptikeco permesis ne kredi je la dioj, sed ĝi kredis je mirakloj. <span class="nomo" lang="la" title="Ne-Esperanta nomo. Lingvo: Latino">Vinicius</span> staris antaŭ iu stranga enigmo, kiun li ne sciis solvi. Aliflanke tamen tiu tuta instruo ŝajnis al li tiel kontraŭa al la ekzistanta ordo de la aferoj, tiel nerealigebla en la praktiko kaj tiel freneza, kiel neniu alia. Laŭ li la homoj, same en Romo, kiel en la tuta mondo, estis eble malbonaj, sed la ordo de la aferoj estis bona. Se ekzemple la cezaro estus homo honesta, se la senato konsistus ne el malnoblaj diboĉuloj, sed el tiaj homoj, kia estis <span class="nomo" lang="la" title="Ne-Esperanta nomo. Lingvo: Latino">Thraseas</span>, kion pli oni povus deziri? La roma paco kaj la roma estreco estis ja bonaj aferoj, la divido inter la homoj estis ja prava kaj justa. Sed dume tiu instruo, laŭ la kompreno de <span class="nomo" lang="la" title="Ne-Esperanta nomo. Lingvo: Latino">Vinicius</span>, devus detrui ĉian ordon, ĉian estrecon, kaj neniigi ĉiajn diferencojn. Kaj kio tiam okazus ekzemple kun la roma estreco kaj rego? Ĉu la romanoj povas ĉesi regi, aŭ rekoni la tutan brutaron de venkitaj nacioj kiel egalajn al si? Por tio ĉi jam ne estis loko en la kapo de la patricio. Kaj krom tio tiu instruo estis kontraŭa persone al ĉiuj liaj ideoj, kutimoj, karaktero kaj konceptoj pri la vivo. Li tute ne povis imagi, kiel li povus ekzisti, se li ekzemple ĝin akceptus. Li timis ĝin kaj admiris ĝin, sed kontraŭ la akcepto protestis simple lia naturo. Li komprenis fine, ke nenio alia, ol ĝi, disigis lin de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj kiam li pensis pri tio, li malamegis ĝin per ĉiuj fortoj de sia animo.</p>

 <p id="cf1758">Li tamen jam konsciis, ke ĝuste tiu instruo ornamis <span class="nomo" lang="la" title="Ne-Esperanta nomo. Lingvo: Latino">Ligia</span>n per tiu iel escepta, neesprimebla beleco, kiu en lia koro naskis krom la amo kulton, krom la voluptodeziro adoron, kaj el <span class="nomo" lang="la" title="Ne-Esperanta nomo. Lingvo: Latino">Ligia</span> mem fari estaĵon karan al li super ĉio en la mondo. Tiam denove li volus ami Kriston. Kaj li komprenis klare, ke aŭ li devas Lin ekami, aŭ ekmalami, sed resti indiferenta li ne povas. Dume puŝis lin kvazaŭ du kontraŭaj ondaroj, li hezitis en la pensoj, li hezitis en la sentoj, ne sciis elekti, li klinadis tamen la kapon kaj donadis silentan honoron al tiu nekomprenebla por li Dio, nur tial, ke Li estis la Dio de <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf1759">Kaj <span class="nomo" lang="la" title="Ne-Esperanta nomo. Lingvo: Latino">Ligia</span> vidis, kio en li okazis, kiel li batalis kontraŭ si mem, kiel lia naturo malakceptadis tiun instruon, kaj dum unuflanke tio ŝin senlime ĉagrenis, aliparte tamen bedaŭro, kompato kaj dankemo por tiu silenta respekto, kiun li elmontradis al Kristo, puŝis al li ŝian koron kun nerezistebla forto. Ŝi rememoradis <span class="nomo" lang="la" title="Ne-Esperanta nomo. Lingvo: Latino">Pomponia</span>n <span class="nomo" lang="la" title="Ne-Esperanta nomo. Lingvo: Latino">Graecina</span>n kaj <span class="nomo" lang="la" title="Ne-Esperanta nomo. Lingvo: Latino">Aulus</span>on. Por <span class="nomo" lang="la" title="Ne-Esperanta nomo. Lingvo: Latino">Pomponia</span> la penso, ke trans la tombo ŝi ne retrovos <span class="nomo" lang="la" title="Ne-Esperanta nomo. Lingvo: Latino">Aulus</span>on, estis la fonto de senĉesa malĝojo kaj de neniam sekiĝantaj larmoj. <span class="nomo" lang="la" title="Ne-Esperanta nomo. Lingvo: Latino">Ligia</span> komencis nun pli bone kompreni tiujn maldolĉajn sentojn kaj tiun doloron. Ankaŭ ŝi trovis karan homon, kaj ankaŭ ŝin minacis eterna foresto de li. Iafoje ŝi faris al si iluziojn, ke lia animo malfermiĝos ankoraŭ al la veroj de Kristo, sed tiuj iluzioj ne povis daŭri. <span class="nomo" lang="la" title="Ne-Esperanta nomo. Lingvo: Latino">Vinicius</span> kiel kristano! Tiuj ĉi du ideoj, eĉ en ŝia nesperta kapo, ne povis lokiĝi unu apud la alia. Se la prudenta, solida <span class="nomo" lang="la" title="Ne-Esperanta nomo. Lingvo: Latino">Aulus</span> ne iĝis kristano sub la influo de la saĝa kaj perfekta <span class="nomo" lang="la" title="Ne-Esperanta nomo. Lingvo: Latino">Pomponia</span>, kiel povus iĝi <span class="nomo" lang="la" title="Ne-Esperanta nomo. Lingvo: Latino">Vinicius</span>? Al tio ne estis respondo, aŭ estis, pli ĝuste, nur unu: ke ekzistas por li nek espero, nek savo.</p>

 <p id="cf1760">Sed <span class="nomo" lang="la" title="Ne-Esperanta nomo. Lingvo: Latino">Ligia</span> rimarkis kun teruro, ke tiu kondamna verdikto, kiu pendas super li, anstataŭ ŝin malinklinigi de li, pro la nura kompato faras lin al ŝi ankoraŭ pli kara. Iafoje kaptis ŝin la deziro sincere paroli kun li pri lia malluma estonteco, sed kiam, unu tagon, sidiĝinte apude, ŝi diris al li, ke ekster la kristana instruo ekzistas nenia vivo, li, estante jam pli forta, duonlevis sin per sia sana brako kaj subite metis la kapon sur ŝiajn genuojn, dirante: “Vi estas mia vivo!” Tiam la spiro morthaltis en ŝia brusto, forlasis ŝin la konscio, ia volupta tremo trakuris ŝin de la piedoj ĝis la kapo. Ekkaptinte per la manoj liajn tempiojn, ŝi penis lin levi, sed mem ŝi kliniĝis ĉe tio al li kaj momente ili tiel baraktis en ekstazo kontraŭ ŝi mem kaj kontraŭ la amo, kiu puŝis unu al la alia.</p>

 <p id="cf1761"><span class="nomo" lang="la" title="Ne-Esperanta nomo. Lingvo: Latino">Ligia</span> leviĝis fine kaj forkuris, sentante flamon en la vejnoj kaj kapturnon. Sed ĝi estis la guto, kiu troplenigis jam la plenegan pokalon. <span class="nomo" lang="la" title="Ne-Esperanta nomo. Lingvo: Latino">Vinicius</span> ne divenis, kiel kare li devos pagi la feliĉan momenton, sed <span class="nomo" lang="la" title="Ne-Esperanta nomo. Lingvo: Latino">Ligia</span> ekkomprenis, ke nun ŝi mem bezonas helpon. La nokton post tiu vespero ŝi pasigis sendorme, en larmoj kaj en preĝoj, kun la sento, ke ŝi ne estas inda preĝi kaj ke ŝi ne povas esti elaŭskultita. La sekvintan matenon ŝi eliris frue el la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj elvokinte <span class="nomo" lang="la" title="Ne-Esperanta nomo. Lingvo: Latino">Crispus</span>on en ĝardenan laŭbeton, kovritan de hederoj kaj velkintaj konvolvuloj, ŝi malkaŝis al li sian tutan animon, petegante kune, ke li permesu al ŝi forlasi la domon de <span class="nomo" lang="la" title="Ne-Esperanta nomo. Lingvo: Latino">Miriam</span>, ĉar ŝi ne fidas plu al si kaj ne povas venki en la koro la amon al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1762"><span class="nomo" lang="la" title="Ne-Esperanta nomo. Lingvo: Latino">Crispus</span>, kiu estis homo maljuna, severa kaj dronanta en senĉesa ekstazo, konsentis la projekton pri la forlaso de la domo de <span class="nomo" lang="la" title="Ne-Esperanta nomo. Lingvo: Latino">Miriam</span>, li ne trovis tamen vortojn de pardono por la peka, laŭ lia koncepto, amo. Lia koro ŝvelis de indigno pro la nura penso, ke tiu <span class="nomo" lang="la" title="Ne-Esperanta nomo. Lingvo: Latino">Ligia</span>, pri kiu li zorgis de la momento de ŝia forkuro, kiun li ekamis, konfirmis en la kredo kaj kiun li rigardis ĝis nun, kiel blankan lilion, elkreskintan sur la grundo de la kristana instruo kaj makulitan per nenia tera spiro, povis trovi en la animo lokon por alia amo, ol la ĉiela. Li kredis ĝis nun, ke nenie en la tuta mondo pli pura koro batis je la gloro de Kristo. Li volis ŝin oferi al Li, kiel perlon, kiel juvelon kaj valoran kreaĵon de la propraj manoj, do la spertita senreviĝo plenigis lin per miro kaj per amarsento.</p>

 <p id="cf1763">— Iru kaj petegu Dion, ke Li pardonu al vi viajn kulpojn — li diris al ŝi malserene. — Forkuru, antaŭ ol la malbona spirito, kiu vin implikis, klinos vin al kompleta falo kaj antaŭ ol vi malkonfesos la Savinton. Dio mortis por vi sur la kruco, por per la propra sango elaĉeti vian animon, sed vi preferis ekami tiun, kiu volis vin fari sia konkubino. Dio mirakle savis vin el liaj manoj, sed vi malfermis la koron al la malĉasta voluptodeziro kaj ekamis la filon de mallumo. Kiu li estas? — Amiko kaj servanto de Antikristo, kunulo de liaj diboĉoj kaj krimoj. Kien li vin kondukos, se ne en tiun abismon kaj en tiun Sodomon, kie li mem vivas, kaj kiun Dio detruos per la flamo de sia kolero? Sed mi diras al vi: prefere ke vi estus mortinta, prefere ke la muroj de tiu ĉi domo estus falintaj sur vian kapon, antaŭ ol tiu viro enrampis vian bruston kaj salivis ĝin per la veneno de sia malnobleco.</p>

 <p id="cf1764">Kaj li ekscitiĝadis ĉiam pli, ĉar la kulpo de <span class="nomo" lang="la" title="Ne-Esperanta nomo. Lingvo: Latino">Ligia</span> inspiris al li ne nur koleron, sed ankaŭ abomenon kaj malestimon por la homa naturo ĝenerale, kaj speciale por la virina, kiun eĉ la kristana instruo ne ŝirmis kontraŭ la malforteco de Evo. Nenio estis por li, ke la knabino restis ankoraŭ ĉasta, ke ŝi volis forkuri de tiu amo kaj ke ŝi konfesis ĝin kun bedaŭro kaj pento. <span class="nomo" lang="la" title="Ne-Esperanta nomo. Lingvo: Latino">Crispus</span> volis ŝin ŝanĝi en anĝelon kaj levi en altsferojn, kie ekzistis nur amo al Kristo, kaj jen ŝi ekamis aŭgustanon! La nura penso pri tio plenigis lian koron per teruro, kiun plifortigis la sento de espertrompo kaj seniluziiĝo. Ne! li ne povis tion pardoni al ŝi! Vortoj de indigno bruligis liajn lipojn, kvazaŭ ardantaj karboj; li batalis ankoraŭ kontraŭ si mem, por ilin ne elparoli, sed li skuis siajn malgrasajn manojn super la terurita knabino. <span class="nomo" lang="la" title="Ne-Esperanta nomo. Lingvo: Latino">Ligia</span> sentis sin kulpa, sed ne tiagrade. Ŝi kredis eĉ, ke la foriĝo el la domo de <span class="nomo" lang="la" title="Ne-Esperanta nomo. Lingvo: Latino">Miriam</span> estos ŝia venko kontraŭ la tento kaj moderigos ŝian kulpon. <span class="nomo" lang="la" title="Ne-Esperanta nomo. Lingvo: Latino">Crispus</span> polvigis ŝin; li montris al ŝi la tutan vantecon kaj malnoblecon de ŝia animo, kiun ŝi ĝis nun neniam suspektis en si. Ŝi kredis eĉ, ke la maljuna presbitero, kiu de la momento de ŝia forkuro estis por ŝi kvazaŭ patro, elmontros al ŝi iom da kompato, konsolos ŝin, kuraĝigos kaj konfirmos.</p>

 <p id="cf1765">— Al Dio mi oferas mian senreviĝon kaj mian doloron — li parolis — sed vi malfideliĝis al la Savinto, ĉar vi flankeniris kvazaŭ sur marĉon, kies vaporoj venenis vian animon. Vi povis oferi ĝin al Kristo, kiel multekostan vazon, kaj diri al Li: “Sinjoro, plenigu ĝin per favoro!” Sed vi preferis oferi ĝin al servanto de l’ malbona spirito. Dio pardonu al vi kaj kompatu vin, ĉar mi, antaŭ ol vi forĵetos la serpenton, mi kiu vin konsideris elektita...</p>

 <p id="cf1766">Kaj subite li ĉesis paroli, ĉar li rimarkis, ke ili ne estis solaj.</p>

 <p id="cf1767">Tra la velkintaj konvolvuloj kaj tra la hederoj, egale verdaj somere kaj vintre, li ekvidis du homojn, el kiuj unu estis la apostolo Petro. La alian li ne povis komence rekoni, ĉar mantelo el dika, harhava teksaĵo, nomata <em><span class="fremda" lang="la" title="Ne-Esperanta teksto. Lingvo: Latino">cilicium,</span></em> kovris parton de lia vizaĝo. Dum momento ŝajnis al <span class="nomo" lang="la" title="Ne-Esperanta nomo. Lingvo: Latino">Crispus</span>, ke tio estis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf1768">Ili dume, ekaŭdinte la levitan voĉon de <span class="nomo" lang="la" title="Ne-Esperanta nomo. Lingvo: Latino">Crispus</span>, eniris la laŭbeton kaj sidiĝis sur ŝtonan benkon. La kunulo de Petro malkovris tiam vizaĝon malgrasan, kun senhariĝanta kranio, kovritan flanke de krispaj haroj, kun ruĝetaj palpebroj kaj kurba nazo — malbelan kaj kune inspiritan vizaĝon, en kiu <span class="nomo" lang="la" title="Ne-Esperanta nomo. Lingvo: Latino">Crispus</span> rekonis la trajtojn de Paŭlo el Tarso.</p>

 <p id="cf1769">Sed <span class="nomo" lang="la" title="Ne-Esperanta nomo. Lingvo: Latino">Ligia</span>, ĵetinte sin sur la genuojn, ĉirkaŭbrakis kvazaŭ en malespero la piedojn de Petro kaj, preminte sian turmentitan kapeton al la faldoj de lia mantelo, restis tiel en silento.</p>

 <p id="cf1770">Kaj Petro diris:</p>

 <p id="cf1771">— Pacon al viaj animoj.</p>

 <p id="cf1772">Poste, vidante la infanon ĉe siaj piedoj, li demandis, kio okazis. Tiam <span class="nomo" lang="la" title="Ne-Esperanta nomo. Lingvo: Latino">Crispus</span> komencis rakonti ĉion, kion <span class="nomo" lang="la" title="Ne-Esperanta nomo. Lingvo: Latino">Ligia</span> konfesis al li, ŝian pekan amon, ŝian deziron forkuri el la domo de <span class="nomo" lang="la" title="Ne-Esperanta nomo. Lingvo: Latino">Miriam</span> kaj sian bedaŭron, ke la animo, kiun li volis oferi al Kristo puran, kiel larmo, makuliĝis per mondana sento al la kunulo de ĉiaj krimoj, en kiuj dronis la idolana mondo kaj kiuj vokis pri venĝo de Dio.</p>

 <p id="cf1773"><span class="nomo" lang="la" title="Ne-Esperanta nomo. Lingvo: Latino">Ligia</span> dum lia rakontado ĉirkaŭprenadis ĉiam pli forte la piedojn de la apostolo, kvazaŭ volante ĉe ili serĉi defendon kaj elpetegi almenaŭ iomete da kompato.</p>

 <p id="cf1774">La apostolo, aŭskultinte ĝis la fino, kliniĝis kaj metis sian kadukan manon sur ŝian kapon, poste li levis la okulojn al la maljuna pastro kaj diris:</p>

 <p id="cf1775">— <span class="nomo" lang="la" title="Ne-Esperanta nomo. Lingvo: Latino">Crispus</span>, ĉu vi ne aŭdis, ke nia amata Majstro ĉeestis la edziĝofeston en Kano kaj benis la amon inter la viro kaj la virino?</p>

 <p id="cf1776">La manoj de <span class="nomo" lang="la" title="Ne-Esperanta nomo. Lingvo: Latino">Crispus</span> falis kaj li rigardis kun mirego la parolanton, ne povante eldiri eĉ vorton.</p>

 <p id="cf1777">Kaj tiu ĉi, silentinte dum momento, denove demandis:</p>

 <p id="cf1778">— <span class="nomo" lang="la" title="Ne-Esperanta nomo. Lingvo: Latino">Crispus</span>, ĉu vi supozas, ke Kristo, kiu permesis al Mario el Magdalo kuŝi ĉe siaj piedoj kaj kiu pardonis al la adultulino, forturnus sin de ĉi tiu infano, pura, kiel larmo?</p>

 <p id="cf1779"><span class="nomo" lang="la" title="Ne-Esperanta nomo. Lingvo: Latino">Ligia</span>, plorĝemante, alpremis sin ankoraŭ pli forte al la piedoj de Petro, kompreninte, ke ne vane ŝi serĉis tie defendon. La apostolo, levinte ŝian vizaĝon, surverŝitan de larmoj, parolis al ŝi:</p>

 <p id="cf1780">— Kiel longe la okuloj de tiu, kiun vi amas, ne malfermos sin al la lumo de la vero, tiel longe evitu lin, ke li ne alkonduku vin al peko, sed preĝu por li kaj sciu, ke nenia kulpo estas en via amo. Kaj ĉar vi volas defendi vin de la tento, tiu ĉi merito estos al vi kalkulita. Ne ĉagreniĝu kaj ne ploru, ĉar mi diras al vi, ke la favoro de la Savinto ne forlasis vin, ke viaj preĝoj estos elaŭskultitaj, kaj post la malĝojoj komenciĝos tagoj de feliĉo.</p>

 <p id="cf1781">Dirinte ĉi tion, li metis ambaŭ manojn sur ŝiajn harojn kaj levinte la okulojn supren, benis ŝin. El lia vizaĝo radiis supertera boneco.</p>

 <p id="cf1782">Sed la pentigita <span class="nomo" lang="la" title="Ne-Esperanta nomo. Lingvo: Latino">Crispus</span> komencis sin humile pravigi:</p>

 <p id="cf1783">— Mi pekis kontraŭ la kompatemo — li diris — sed mi kredis, ke, allasante la teran amon al la koro, ŝi malkonfesis Kriston...</p>

 <p id="cf1784">Petro respondis:</p>

 <p id="cf1785">— Trifoje mi Lin malkonfesis, tamen Li min pardonis kaj ordonis paŝti siajn ŝafojn.</p>

 <p id="cf1786">— ... Kaj tial — finis <span class="nomo" lang="la" title="Ne-Esperanta nomo. Lingvo: Latino">Crispus</span> — ke <span class="nomo" lang="la" title="Ne-Esperanta nomo. Lingvo: Latino">Vinicius</span> estas aŭgustano...</p>

 <p id="cf1787">— Kristo moligadis korojn ankoraŭ pli malmolajn — respondis Petro.</p>

 <p id="cf1788">Je tio Paŭlo el Tarso, kiu ĝis nun silentis, almetis la fingrojn al sia brusto kaj, montrante sin mem, diris:</p>

 <p id="cf1789">— Jen mi estas tiu, kiu persekutadis kaj kaptadis je morto la servantojn de Kristo. Jen mi dum la ŝtonmortigo de Stefano gardis la vestojn de tiuj, kiuj lin ŝtonbatis; jen mi volis elradikigi la veron el ĉiuj landoj, kie loĝas la homoj, kaj tamen min ĝuste destinis la Sinjoro, ke mi rakontu ĝin en ĉiuj landoj. Kaj mi rakontis ĝin en Judeo, en Grekujo, sur la insuloj kaj en tiu ĉi malpia urbo, kiam mi loĝis ĉi tie unuafoje, kiel malliberigito. Kaj nun, kiam min alvokis Petro, mia estro, mi enpaŝos ĉi tiun domon, por klini tiun fieran kapon al la piedoj de Kristo kaj ĵeti semon en tiun ŝtonplenan grundon, kiun la Sinjoro fruktodonigos, por ke ĝi nasku riĉan rikolton.</p>

 <p id="cf1790">Li leviĝis — kaj al <span class="nomo" lang="la" title="Ne-Esperanta nomo. Lingvo: Latino">Crispus</span> tiu malgranda, fleksita homo ekŝajnis ĉi-momente tio, kio li estis efektive, tio estas titano, kiu ekskuos la fundamentojn de la tero kaj ekposedos la popolojn kaj la landojn.</p>

 </div>

 <div class="chapitro" id="quovadis28"> <h3 id="cf1791">ĈAPITRO <span class="num" title="">XXVIII</span> </h3> <p id="cf1792"><span class="nomo" lang="la" title="Ne-Esperanta nomo. Lingvo: Latino">Petronius</span> al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1793">“Kompatu min, <em><span class="fremda" lang="la" title="Ne-Esperanta teksto. Lingvo: Latino">carissime,</span></em> imitu en viaj leteroj nek la lacedemonianojn, nek Julion Cezaron. Se vi almenaŭ povus, kiel li, skribi: <em><span class="fremda" lang="la" title="Ne-Esperanta teksto. Lingvo: Latino">veni, vidi, vici!</span></em> — mi aprobus tiam la lakonecon. Sed via letero signifas finfine: <em><span class="fremda" lang="la" title="Ne-Esperanta teksto. Lingvo: Latino">veni, vidi, fugi;</span></em> kaj ĉar tia solvo de la afero estas tute kontraŭa al via naturo, ĉar vi estis vundita kaj ĉar fine trafis vin eksterordinaraj okazoj, tial via letero bezonas klarigojn. Mi ne kredis al la okuloj, kiam mi tralegis, ke tiu ligo sufokis <span class="nomo" lang="la" title="Ne-Esperanta nomo. Lingvo: Latino">Crot</span>on tiel facile, kiel kaledonia hundo sufokas lupon en la intermontaĵoj de Hibernio. Tiu homo valoras tiom da oro, kiom li mem pezas, kaj nur de li mem dependus ke li iĝu favorato de la cezaro. Kiam mi revenos en la urbon, mi devos konatiĝi kun li pli proksime kaj mi fandigos laŭ li statuon el bronzo. La Kuprobarba krevos de scivolo, kiam mi diros al li, ke ĝi estas laŭ vivmodelo. Vere atletaj korpoj estas ĉiam pli maloftaj en Italujo kaj en Grekujo; pri Oriento ni eĉ ne parolu, kaj la germanoj, kvankam bonkreskaj, havas muskolojn kovritajn de graso kaj pli grandan volumenon, ol forton. Sciiĝu de la ligo, ĉu li estas escepto, aŭ ĉu en lia lando estas pli multaj similaj al li homoj. Eble vi aŭ mi devos iam laŭofice aranĝadi cirkludojn; utile estus scii, kie serĉi la plej bonajn korpojn.</p>

 <p id="cf1794">Sed gloro estu al la dioj orientaj kaj okcidentaj, ke vi eliris viva el similaj manoj. Oni ŝparis vin certe tial, ĉar vi estas patricio kaj filo de konsulo, sed ĉio, kio vin trafis, inspiras al mi plej grandan miron: do tiu tombejo, kie vi troviĝis meze de la kristanoj, kaj ili mem, kaj ilia konduto rilate al vi, kaj la posta forkuro de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj fine tiu nedifinebla malĝojo kaj maltrankvilo, kiun spiras via letero. Klarigu al mi la aferon, ĉar multon mi ne komprenas, kaj se vi volas de mi veron, mi diros malkaŝe, ke mi komprenas: nek la kristanojn, nek vin, nek <span class="nomo" lang="la" title="Ne-Esperanta nomo. Lingvo: Latino">Ligia</span>n. Kaj ne miru, ke mi, kiun ekster mia propra persono malmultaj aferoj interesas en la mondo, demandas pri ĉio tiel scivole. Mi estis parte la kaŭzo de ĉio, kio okazis, do ĝi estas iom mia afero. Skribu rapide, ĉar mi ne scias antaŭdiri, kiam ni revidiĝos. En la kapo de la Kuprobarba la projektoj ŝanĝas sin, kiel printempaj ventoj. Nun, sidante en Benevento, li deziras veturi rekte en Grekujon kaj ne reveni en Romon. <span class="nomo" lang="la" title="Ne-Esperanta nomo. Lingvo: Latino">Tigellinus</span> konsilas al li tamen, ke li revenu almenaŭ por ia tempo, ĉar la popolo, sopiranta lian personon (legu: cirkludojn kaj panon), povus ekscitiĝi. Mi do ne scias, kiel okazos. Se Aĥajo superos, eble ni ekvolos iri Egipton. Mi insistus plej forte, ke vi venu ĉi tien, ĉar mi opinias, ke en tia animstato la vojaĝo kaj niaj distraĵoj estus por vi kuracilo, sed vi povus nin jam ne trafi. Pensu tamen, ĉu en tia okazo vi ne preferus ripozi en viaj siciliaj posedaĵoj, ol restadi en Romo. Adiaŭ — kaj skribu al mi vaste pri vi mem. Mi esprimas ĉi-foje neniajn dezirojn, krom tiujn de la sano, ĉar je Polukso, mi ne scias, kion al vi deziri.”</p>

 <p id="cf1795"><span class="nomo" lang="la" title="Ne-Esperanta nomo. Lingvo: Latino">Vinicius</span>, ricevinte tiun ĉi leteron, havis komence nenian emon respondi. Li iel sentis, ke respondi ne valoras, ke tio al neniu utilos, nenion klarigos kaj nenion solvos. Ekregis lin senvolonteco kaj sento pri vanteco de la vivo. Ŝajnis al li ankaŭ, ke <span class="nomo" lang="la" title="Ne-Esperanta nomo. Lingvo: Latino">Petronius</span> neniuokaze lin komprenos kaj ke okazis io tia, kio ilin malproksimigis unu de la alia. Li ne povis ankaŭ fari ordon kun si mem. Reveninte el Transtibro en sian plezuregan <em><span class="fremda" lang="la" title="Ne-Esperanta teksto. Lingvo: Latino">insula</span></em> ĉe <span class="nomo" lang="la" title="Ne-Esperanta nomo. Lingvo: Latino">Carinae</span>, li estis ankoraŭ malforta, elĉerpita, kaj dum la unuaj tagoj sentis kontentecon pro la ripozo, komforto kaj bonstato, kiu li ĉirkaŭis. Sed tiu kontenteco daŭris mallonge. Baldaŭ li eksentis, ke li vivas en malpleno, ke ĉio, kio ĝis nun prezentis por li la intereson de la vivo, aŭ tute ne ekzistas plu por li, aŭ malgrandiĝis ĝis apenaŭ rimarkeblaj dimensioj. Li havis tian sento, kvazaŭ oni subtranĉis en lia animo tiujn kordojn, kiuj ĝis nun ligis lin kun la vivo, kaj streĉis neniujn novajn. Je la penso, ke li povus veturi Beneventon, poste Aĥajon, kaj profundiĝi en la vivon de voluptoj kaj frenezaj ekscesaĵoj, li spertis la senton de vanteco. “Por kio? kion mi profitos el tio?” Jen estis la unuaj demandoj, kiuj trairis lian kapon. Ankaŭ unuafoje en la vivo li ekpensis, ke se li veturus, tiam la parolmaniero de <span class="nomo" lang="la" title="Ne-Esperanta nomo. Lingvo: Latino">Petronius</span>, lia spriteco, lia brilmenseco, lia eleganta difinado de pensoj kaj trovado de ĝustaj vortoj por ĉiu ideo, povus lin nun enuigi.</p>

 <p id="cf1796">Aliflanke tamen komencis lin enuigi ankaŭ soleco. Ĉiuj liaj konatoj estis kun la cezaro en Benevento, do li devis sidadi hejme sola, kun kapo plena de pensoj kaj kun koro plena de nebulsentoj, kiujn li ne sciis al si klare prezenti. Li havis tamen iafoje momentojn, en kiuj li opiniis, ke se li povus iom paroli kun iu pri ĉio, kio en li okazas, eble li kapablus ĉion tion koncepti, ordigi kaj pli bone esplori. Sub la influo de tiu ĉi espero, post kelkaj tagoj da hezitado li decidis tamen, respondi al <span class="nomo" lang="la" title="Ne-Esperanta nomo. Lingvo: Latino">Petronius</span>, kaj kvankam li ne estis ankoraŭ certa, ĉu li sendos al li tiun ĉi respondon, li skribis ĝin tamen en la sekvantaj vortoj:</p>

 <p id="cf1797">“Vi volas, ke mi skribu pli vaste; mi konsentas. Ĉu mi kapablos ĝin fari pli klare, mi ne scias, ĉar mi eĉ mem ne scipovas malligi mulatojn nodojn. Mi informis vin pri mia restado inter la kristanoj, pri iliaj agoj kun la malamikoj, al kiuj ili rajtis kalkuli ankoraŭ min kaj <span class="nomo" lang="la" title="Ne-Esperanta nomo. Lingvo: Latino">Chil</span>on, fine pri la boneco, kun kiu mi estis flegata, kaj pri la malapero de <span class="nomo" lang="la" title="Ne-Esperanta nomo. Lingvo: Latino">Ligia</span>. Ne, mia kara: ne tial oni min ŝparis, ke mi estas filo de konsulo. Tiaj konsideroj por ili ne ekzistas, ĉar ili ja pardonis ankaŭ al <span class="nomo" lang="la" title="Ne-Esperanta nomo. Lingvo: Latino">Chilo</span>, kvankam mi mem ilin inklinigis, ke ili enterigu lin en la ĝardeno. Tio estas homoj, kiajn la mondo ĝis nun ne vidis, kaj instruo, pri kia la mondo ne aŭdis. Nenion pli mi povas al vi diri, kaj kiu ajn volos mezuri ilin per nia mezurilo — maltrafos. Mi diros al vi anstataŭe, ke se mi kuŝus kun rompita brako en la propra domo kaj se min flegus miaj servistoj, aŭ eĉ miaj familianoj, mi havus sendube pli grandan komforton, sed mi ne spertus eĉ duone tian zorgemon, kian mi spertis inter ili. Sciu ankaŭ tion, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas sama, kiel la aliaj. Se ŝi estus mia fratino aŭ mia edzino, ŝi ne povus flegi min pli zorgeme. Ofte ĝojo superverŝadis mian koron, ĉar mi kredis, ke nur amo povas inspiri similan zorgemon. Ofte mi legis ĝin en ŝia vizaĝo kaj rigardo, kaj tiam — ĉu vi kredos? — inter tiuj simpluloj, en la malriĉa ĉambro, kiu servis al ili kune kiel kuirejo kaj <em><span class="fremda" lang="la" title="Ne-Esperanta teksto. Lingvo: Latino">triclinium,</span></em> mi sentis min pli feliĉa, ol iam ajn. Ne! mi ne estis al ŝi indiferenta, kaj eĉ hodiaŭ alia penso ŝajnas al mi nekredebla. Tamen tiu sama <span class="nomo" lang="la" title="Ne-Esperanta nomo. Lingvo: Latino">Ligia</span> forlasis, sekrete antaŭ mi, la loĝejon de <span class="nomo" lang="la" title="Ne-Esperanta nomo. Lingvo: Latino">Miriam</span>. Mi sidadas nun dum tutaj tagoj kun kapo apogita sur la manoj, kaj pensas, kial ŝi tion faris? Ĉu mi skribis al vi, ke mi mem al ŝi proponis revenigi ŝin al <span class="nomo" lang="la" title="Ne-Esperanta nomo. Lingvo: Latino">Aulus</span>oj? Ŝi respondis al mi, vere, ke ĝi jam estas neebla, tiel pro tio, ke <span class="nomo" lang="la" title="Ne-Esperanta nomo. Lingvo: Latino">Aulus</span>oj forveturis en Sicilion, kiel pro la famoj, kiuj, transportataj de la sklavoj el domo en domon, atingas Palatinon. La cezaro povus denove forpreni ŝin en <span class="nomo" lang="la" title="Ne-Esperanta nomo. Lingvo: Latino">Aulus</span>oj. Vere! Ŝi tamen sciis, ke mi ne atencos ŝin plu, ke mi forlasis la vojon de perforto, kaj povante nek ĉesi ŝin ami, nek vivi sen ŝi, mi enkondukus ŝin en mian domon tra florkronita pordo kaj sidigus sur sanktigitan felon apud la hejmfajro... Tamen ŝi forkuris! Kial? Nenio ŝin minacis plu. Se ŝi min ne amis, ŝi povis min malakcepti. Tagon antaŭe mi ekkonis strangan homon, iun Paŭlon el Tarso, kiu parolis kun mi pri Kristo kaj pri Lia instruo tiel potence, ke ŝajnis al mi, kvazaŭ ĉiu lia vorto ŝanĝas en rubojn ĉiujn fundamentojn de nia mondo. Tiu sama homo vizitis min post ŝia forkuro kaj diris al mi: “Kiam Dio malfermos viajn okulojn al la lumo kaj forigos de ili la vualon, kiel de la miaj, vi eksentos, ke ŝi prave agis, kaj tiam vi eble ŝin retrovos.” Kaj nun mi streĉas la kapon pro tiuj vortoj, kvazaŭ mi aŭdus ilin el la buŝo de Pitio en Delfoj. Iafoje ŝajnas al mi, ke mi jam iom komprenas. Ili, amante la homojn, estas malamikoj de nia vivo, de niaj dioj kaj... de niaj krimoj, do ŝi forkuris de mi, kiel de homo, kiu apartenas al tiu mondo kaj kun kiu ŝi devus partopreni la vivon, konsideratan de la kristanoj kiel malvirtan. Vi diros; ke se ŝi povis min malakcepti, ŝi ne bezonis foriĝi. Se tamen ŝi ankaŭ min amas? En tiu okazo ŝi volis forkuri de la amo. Ĉe la nura penso pri tio mi sentas la deziron dissendi la sklavojn en ĉiujn stratetojn de Romo kaj ordoni al ili voki en la domoj: “revenu, <span class="nomo" lang="la" title="Ne-Esperanta nomo. Lingvo: Latino">Ligia</span>!” Sed mi ĉesas kompreni, kial ŝi tion faris. Mi ja ne malpermesus al ŝi kredi je Kristo kaj mem mi konstruus al Li altaron en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>. Kiel povus ĝeni min unu nova Dio pli kaj kial mi ne ekkredu je Li, mi, kiu ne tre kredas je la malnovaj? Mi scias tute certe, ke la kristanoj neniam mensogas, kaj ili diras, ke Li leviĝis el mortintoj. Homo ja ne povis tion fari. Tiu Paŭlo el Tarso, kiu estas roma civitano, sed kiu, kiel judo, konas la malnovajn hebreajn librojn, diris al mi, ke la veno de Kristo estis antaŭdirata de la profetoj antaŭ miloj da jaroj. Ĉio tio estas eksterordinaraj aferoj, sed ĉu eksterordinareco ne ĉirkaŭas nin de ĉiuj flankoj? Oni ja ne ĉesis ankoraŭ paroli pri <span class="nomo" lang="la" title="Ne-Esperanta nomo. Lingvo: Latino">Apollonius</span> el Tiano. Tio, kion konfirmis Paŭlo, ke ne ekzistas la tuta aro da dioj, sed ekzistas unu, ŝajnas al mi prudenta. Laŭdire la samon opinias ankaŭ <span class="nomo" lang="la" title="Ne-Esperanta nomo. Lingvo: Latino">Seneca</span>, kaj antaŭ li estis multaj aliaj. Kristo vivis, lasis sin krucumi, por savi la mondo, kaj leviĝis el mortintoj. Ĉio tio estas tute certa, mi do ne vidas kaŭzon, kial mi obstinu ĉe la kontraŭa opinio aŭ kial mi ne konstruu al Li altaron, se mi estus preta konstrui ĝin ekzemple al Serapiso. Ne estus al mi malfacile rezigni la aliajn diojn, ĉar neniu ja, havanta iom de saĝo en la kapo, kredas je ili. Sed ŝajnas al mi, ke ĉio tio ankoraŭ ne kontentigas la kristanojn. Ne sufiĉas adori Kriston, oni devas ankoraŭ vivi laŭ Lia instruo. Kaj jen mi ekstaras kvazaŭ ĉe la bordo de maro, kiun oni ordonas al mi piede travadi. Se mi tion al ili promesus, ili mem sentus, ke ĝi estas vana sono de vortoj en mia buŝo. Paŭlo diris ĝin al mi malkaŝe. Vi scias, kiel mi amas <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj vi scias, ke ekzistas nenio, kion mi ne farus por ŝi. Sed mi ja ne povus, eĉ je ŝia postulo, levi sur la ŝultroj Sorakton aŭ Vezuvion, nek enteni en miaj manoj la Trazimenan lagon, nek ŝanĝi miajn okulojn el nigraj en bluajn, kiajn havas la ligoj. Se ŝi postulus, mi volus, sed tio estus ekster mia ebleco. Mi ne estas filozofo, sed mi ne estas ankaŭ tiel malsprita, kiel mi eble plurfoje ŝajnas al vi. Kaj mi diros al vi jene: mi ne scias, kion la kristanoj faras, por vivi, mi scias aliflanke, ke kie komenciĝas ilia instruo, tie finiĝas la roma regado, finiĝas Romo, finiĝas la vivo, la diferenco inter venkito kaj venkinto, inter riĉulo kaj malriĉulo, inter mastro kaj sklavo, finiĝas la ofica digno, finiĝas la cezaro, la leĝoj kaj la tuta ordo de la mondo; anstataŭ ĉio tio venas Kristo kaj ia kompatemo, kia ĝis nun neniam ekzistis, kaj ia boneco, kontraŭa al la homaj kaj al niaj instinktoj. Al mi, vere, <span class="nomo" lang="la" title="Ne-Esperanta nomo. Lingvo: Latino">Ligia</span> gravas pli multe, ol la tuta Romo kaj ĝia regado, kaj pereu eĉ la mondo, ke mi nur povu havi ŝin en mia hejmo. Sed tio ĉi estas alia afero. Por ili, por la kristanoj, oni devas, krome, senti, ke tiel estas bone kaj havi en la animo nenion alian. Kaj mi — la dioj estu miaj atestantoj! — mi ne povas. Ĉu vi komprenas, kion tio signifas? Estas en mia naturo io, kio forpuŝas tiun instruon, kaj se eĉ mia buŝo ĝin glorus, se mi eĉ sekvadus ĝiajn regulojn, la saĝo kaj la animo dirus al mi, ke mi tion faras por la amo, por <span class="nomo" lang="la" title="Ne-Esperanta nomo. Lingvo: Latino">Ligia</span>, kaj ke sen <span class="nomo" lang="la" title="Ne-Esperanta nomo. Lingvo: Latino">Ligia</span> nenio en la mondo estus al mi pli kontraŭa. Kaj stranga afero, ke tia homo, kiel Paŭlo el Tarso, komprenas tion, kaj ke komprenas ankaŭ, malgraŭ sia simpleco, tiu maljuna <em><span class="fremda" lang="la" title="Ne-Esperanta teksto. Lingvo: Latino">theurgus,</span></em> la plej granda inter ili, Petro, kiu estis disĉiplo de Kristo. Kaj ĉu vi scias, kion ili faras? jen ili preĝas por mi kaj petas por mi pri io, kion ili nomas dia favoro, sed min ekregas nur maltrankvilo kaj ĉiam pli granda sopiro je <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf1798">Mi ja skribis al vi, ke ŝi foriris sekrete, sed forirante, lasis al mi krucon, kiun ŝi mem kunligis al branĉetoj de bukso. Vekiĝinte, mi trovis ĝin apud la lito. Mi havas ĝin nun en mia <em><span class="fremda" lang="la" title="Ne-Esperanta teksto. Lingvo: Latino">lararium</span></em> kaj mi mem ne scias al mi klarigi, kial mi proksimiĝas al ĝi tiel, kvazaŭ estus en ĝi io dia, tio estas kun respekto kaj timo. Mi amas ĝin, ĉar ŝiaj manoj ĝin ligis, sed mi malamas, ĉar ĝi nin dividas. Iafoje ŝajnas al mi, ke en ĉio tio estas iaj sorĉoj kaj ke la <em><span class="fremda" lang="la" title="Ne-Esperanta teksto. Lingvo: Latino">theurgus</span></em> Petro, kvankam li prezentas sin kiel simpla fiŝkaptisto, estas pli granda, ol <span class="nomo" lang="la" title="Ne-Esperanta nomo. Lingvo: Latino">Apollonius</span> kaj ol ĉiuj, kiuj estis antaŭ li, ke li sorĉis ilin ĉiujn, <span class="nomo" lang="la" title="Ne-Esperanta nomo. Lingvo: Latino">Ligia</span>n, <span class="nomo" lang="la" title="Ne-Esperanta nomo. Lingvo: Latino">Pomponia</span>n kaj min mem.</p>

 <p id="cf1799">Vi skribas, ke en mia letero oni sentas maltrankvilon kaj malĝojon. La malĝojo devas esti, ĉar mi denove ŝin perdis, kaj la maltrankvilo estas tial, ke tamen io ŝanĝiĝis en mi. Sincere mi diras al vi, ke nenio estas pli kontraŭa al mia naturo, ol tiu instruo, sed tamen de la tempo, kiam mi ĝin renkontis, mi ne povas min rekoni. Sorĉoj, ĉu amo? Cicero ŝanĝadis per la tuŝo la homajn korpojn, sed al mi oni ŝanĝis la animon. Nur <span class="nomo" lang="la" title="Ne-Esperanta nomo. Lingvo: Latino">Ligia</span> sola povis eble tion fari, aŭ pli ĝuste <span class="nomo" lang="la" title="Ne-Esperanta nomo. Lingvo: Latino">Ligia</span> per tiu stranga instruo, kiun ŝi konfesas. Kiam mi revenis de ili hejmen, neniu min atendis. Oni kredis, ke mi estas en Benevento kaj ke mi ne baldaŭ revenos, do mi trovis hejme malordon, ebriajn sklavojn kaj festenon, kiun ili aranĝis al si en mia <em><span class="fremda" lang="la" title="Ne-Esperanta teksto. Lingvo: Latino">triclinium</span></em>. Morto malpli ilin surprizus, ol mi, kaj malpli ilin terurus. Vi scias, per kiel forta mano mi regas mian domanaron, do ĉiuj, kiuj estis vivaj, ĵetis sin sur la genuojn, kaj kelkaj svenis pro timo. Kaj ĉu vi scias, kiel mi agis? En la unua momento mi volis voki pri vergoj kaj ruĝvarmaj ferstangoj, sed tuj poste ekkaptis min ia honto, kaj ĉu vi kredos? — ia kompato por tiuj mizeruloj: estas inter ili ankaŭ maljunaj sklavoj, kiujn ankoraŭ mia avo, M. <span class="nomo" lang="la" title="Ne-Esperanta nomo. Lingvo: Latino">Vinicius</span>, venigis en la tempo de Aŭgusto el apud Rejno. Mi fermis min sola en la biblioteko kaj tie ankoraŭ pli strangaj pensoj venis mian kapon, nome, ke post tio, kion mi vidis kaj aŭdis inter la kristanoj, ne decas al mi trakti la sklavojn tiel, kiel ĝis nun mi traktis, kaj ke ili ankaŭ estas homoj. Ili dum kelkaj tagoj vivis en morta teruro, kredante, ke mi prokrastas tial, por pli kruelan punon elpensi, sed mi ne elpensis kaj ne punis ilin, ĉar mi ne povis! Kunvokinte ilin en lia tria tago, mi diris: mi pardonas vin, kaj vi penu per diligenta servado neniigi la kulpon! Tiam ili falis sur la genuojn, verŝante larmojn, etendante kun ĝemoj la manojn kaj nomante min mastro kaj patro, dum mi — kun honto mi tion diras — estis egale kortuŝita. Ŝajnis al mi, ke en ĉi tiu momento mi vidas la dolĉan vizaĝon de <span class="nomo" lang="la" title="Ne-Esperanta nomo. Lingvo: Latino">Ligia</span> kaj ŝiajn okulojn, superverŝitajn de larmoj, dankantajn min por tiu ĉi ago. Kaj, <em><span class="fremda" lang="la" title="Ne-Esperanta teksto. Lingvo: Latino">proh pudor!</span></em> mi sentis, ke ankaŭ miaj pupiloj malsekiĝis... Ĉu vi scias, kion mi konfesos al vi: nome, ke mi ne povas helpi min sen ŝi, ke estas al mi malbone for de ŝi, ke mi estas simple malfeliĉa kaj ke mia malĝojo estas pli granda ol vi supozas... Sed koncerne miajn sklavojn, atentigis min unu afero. La pardono, kiun ili ricevis, ne nur ne igis ilin arogantaj, ne nur ne malgrandigis la disciplinon, sed neniam timo instigis ilin al tiel diligenta servado, al kia instigis ilin la dankemo. Ne nur ili servas, sed ŝajnas vetrapide diveni miajn pensojn, kaj mi mencias tion al vi tial, ke kiam tagon antaŭ la forlaso de la kristanoj mi diris al Paŭlo, ke sekve de lia instruo la mondo disfalus, kiel barelo sen ringtenilo, tiu diris al mi: “Amo estas pli forta ringtenilo, ol teruro”. Kaj nun mi vidas, ke en certaj okazoj tiu ĉi opinio povas esti prava. Mi konvinkiĝis pri tio ankaŭ rilate al miaj klientoj, kiuj, eksciinte pri mia reveno, kunkuris, por min saluti. Vi scias, ke neniam mi estis por ili tro avara, sed ankoraŭ mia patro laŭprincipe traktis ilin fiere kaj ankaŭ mi kutimigis al simila traktado. Nun, vidante tiujn eluzitajn mantelojn kaj tiujn vizaĝojn, mizerajn de malsato, denove mi spertis kvazaŭ kompatan senton. Mi ordonis, ke oni donu al ili manĝi, krom tio mi parolis kun ili; kelkajn mi nomis per iliaj nomoj, kelkajn mi demandis pri iliaj edzinoj kaj infanoj, kaj denove mi vidis larmojn en la okuloj. Krom tio ŝajnis al mi, ke <span class="nomo" lang="la" title="Ne-Esperanta nomo. Lingvo: Latino">Ligia</span> tion vidas, ke ŝi ĝojas kaj laŭdas... Ĉu mia intelekto komencas erari, aŭ la amo konfuzas mian menson, mi ne scias, mi scias tamen, ke mi ĉiam havas la senton, kvazaŭ ŝi rigardas min de malproksime, kaj mi timas fari ion, kio povus ŝin malĝojigi kaj ofendi. Jes, <span class="nomo" lang="la" title="Ne-Esperanta nomo. Lingvo: Latino">Caius</span>! Oni tamen ŝanĝis al mi la animon, kaj iafoje mi estas kun tio feliĉa, alifoje turmentas min tiu penso, ĉar mi timas, ke oni forprenis de mi la antaŭan bravecon, la antaŭan energion, kaj ke eble mi maltaŭgos nun ne nur al konsilo, juĝo, festenoj, sed eĉ al milito. Tio estas sendube sorĉoj! Kaj tiagrade oni min ŝanĝis, ke mi diros al vi ankaŭ, kio venadis en mian kapon tiam ankoraŭ, kiam mi kuŝis malsana: ke se <span class="nomo" lang="la" title="Ne-Esperanta nomo. Lingvo: Latino">Ligia</span> estus simila al <span class="nomo" lang="la" title="Ne-Esperanta nomo. Lingvo: Latino">Nigidia</span>, al <span class="nomo" lang="la" title="Ne-Esperanta nomo. Lingvo: Latino">Poppaea</span>, al <span class="nomo" lang="la" title="Ne-Esperanta nomo. Lingvo: Latino">Crispinilla</span> kaj al niaj aliaj eksedzinoj, se ŝi estus same malĉasta, same senkompata kaj same facile havebla, kiel ili, tiam mi ŝin ne amus tiel, kiel mi amas. Sed, se mi amas ŝin pro tio, kio nin dividas, vi divenas, kia ĥaoso naskiĝas en mia animo, en kia mallumo mi vivas, kiel mi ne vidas antaŭ mi certajn vojojn kaj kiagrade mi ne scias, kion fari kun mi mem. Se oni povas kompari vivon al fonto, en mia fonto, anstataŭ akvo, fluas maltrankvilo. Mi vivas per la espero, ke mi ŝin eble revidos, kaj iafoje ŝajnas al mi, ke tio devas okazi... Sed kio estos kun mi post jaro aŭ du jaroj, mi ne scias kaj ne povas diveni. Romon mi ne forlasos. Mi ne povus elporti la societon de la aŭgustanoj, kaj krom tio la sola konsolo en mia malĝojo estas la fakto, ke mi estas proksime de <span class="nomo" lang="la" title="Ne-Esperanta nomo. Lingvo: Latino">Ligia</span>, ke pere de <span class="nomo" lang="la" title="Ne-Esperanta nomo. Lingvo: Latino">Glaucus</span> la kuracisto, kiu promesis min viziti, aŭ pere de Paŭlo el Tarso eble de tempo al tempo mi ion ekscios pri ŝi. Ne! mi ne forlasus Romon, se eĉ oni oferus al mi la prefektecon de Egipto. Sciu ankaŭ, ke mi ordonis al skulptisto ĉarpenti tomboŝtonon por <span class="nomo" lang="la" title="Ne-Esperanta nomo. Lingvo: Latino">Gulo</span>, kiun mi mortigis en kolero. Tro malfrue mi ekpensis, ke li tamen vartis min sur la brakoj kaj ke li la unua instruis min, kiel meti sagon sur pafarkon. Mi ne scias, kial nun vekiĝis en mi la memoro pri <span class="nomo" lang="la" title="Ne-Esperanta nomo. Lingvo: Latino">Gulo</span>, simila al bedaŭro kaj riproĉo... Se vin mirigas tio, kion mi skribas, mi respondos, ke min ĝi mirigas ne malpli multe, sed mi skribas al vi puran veron. Adiaŭ!”</p>

 </div>

 <div class="chapitro" id="quovadis29"> <h3 id="cf1800">ĈAPITRO <span class="num" title="">XXIX</span> </h3> <p id="cf1801">Al tiu ĉi letero <span class="nomo" lang="la" title="Ne-Esperanta nomo. Lingvo: Latino">Vinicius</span> jam ne ricevis respondon, ĉar <span class="nomo" lang="la" title="Ne-Esperanta nomo. Lingvo: Latino">Petronius</span> ne skribis, esperante videble, ke la cezaro hodiaŭ-morgaŭ ordonos revenon en Romon. La famo pri tio disvastiĝis efektive tra la urbo kaj vekis grandan ĝojon en la koroj de la stratamaso, sopiranta cirkludojn kaj disdonadon de greno kaj de olivoleo, da kiuj grandaj provizoj estis amasigitaj en Ostio. <span class="nomo" lang="la" title="Ne-Esperanta nomo. Lingvo: Latino">Helius</span>, liberigito de <span class="nomo" lang="la" title="Ne-Esperanta nomo. Lingvo: Latino">Nero</span>, anoncis fine en la senato lian revenon. Sed <span class="nomo" lang="la" title="Ne-Esperanta nomo. Lingvo: Latino">Nero</span>, enŝipiĝinte kun sia kortego ĉe la promontoro Miseno, revenis malrapide, vizitante envoje apudbordajn urbojn, por tie ripozi aŭ prezentiĝi en teatroj. En Minturnoj, kie li denove kantis publike, li restis dekkelkajn tagojn kaj konsideris eĉ, ĉu ne reveni en Neapolon kaj ne atendi tie la alvenon de la printempo, kiu cetere iĝadis pli frua, ol ordinare, kaj varma. Dum la tuta tempo <span class="nomo" lang="la" title="Ne-Esperanta nomo. Lingvo: Latino">Vinicius</span> vivis fermita en sia domo, kun la penso pri <span class="nomo" lang="la" title="Ne-Esperanta nomo. Lingvo: Latino">Ligia</span> kaj pri ĉiuj tiuj novaj aferoj, kiuj okupis lian animon enportante en ĝin ideojn kaj sentojn, kiuj ĝis tiam estis al ĝi fremdaj. Li vidadis nur de tempo al tempo <span class="nomo" lang="la" title="Ne-Esperanta nomo. Lingvo: Latino">Glaucus</span>on la kuraciston, kies ĉiu vizito inspiradis al li internan ĝojon, ĉar li povis paroli kun li pri <span class="nomo" lang="la" title="Ne-Esperanta nomo. Lingvo: Latino">Ligia</span>. <span class="nomo" lang="la" title="Ne-Esperanta nomo. Lingvo: Latino">Glaucus</span> ne sciis, vere, kie ŝi trovis rifuĝon, li certigis tamen <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke la ĉefuloj ĉirkaŭigis ŝin per sindona zorgemo. Foje ankaŭ, tuŝita per la malĝojo de <span class="nomo" lang="la" title="Ne-Esperanta nomo. Lingvo: Latino">Vinicius</span>, <span class="nomo" lang="la" title="Ne-Esperanta nomo. Lingvo: Latino">Glaucus</span> diris al li, ke la apostolo Petro mallaŭdis <span class="nomo" lang="la" title="Ne-Esperanta nomo. Lingvo: Latino">Crispus</span>on pro tio, ke li riproĉis al <span class="nomo" lang="la" title="Ne-Esperanta nomo. Lingvo: Latino">Ligia</span> ŝian teran amon. La juna patricio, ekaŭdinte ĉi tion, paliĝis de kortuŝo. Ankaŭ al li ŝajnis iafoje, ke li ne estas indiferenta al <span class="nomo" lang="la" title="Ne-Esperanta nomo. Lingvo: Latino">Ligia</span>, sed egale ofte kaptadis lin dubo kaj necerteco. Nun unuafoje li ekaŭdis la konfirmon de siaj deziroj kaj esperoj el la buŝo de alia homo, kaj plie, de kristano. En la unua momento de dankemo li volis kuri al Petro, kaj eksciinte, ke tiu forestas el la urbo, li petegis <span class="nomo" lang="la" title="Ne-Esperanta nomo. Lingvo: Latino">Glaucus</span>on, ke li konduku lin al la apostolo, promesante por tio malavarajn donacojn por la malriĉuloj de la komunumo. Ŝajnis al li ankaŭ, ke se <span class="nomo" lang="la" title="Ne-Esperanta nomo. Lingvo: Latino">Ligia</span> lin amas, per tiu ĉi sola fakto ĉiuj baroj estas forigitaj, ĉar li estas preta ĉiumomente ekadori Kriston. Sed <span class="nomo" lang="la" title="Ne-Esperanta nomo. Lingvo: Latino">Glaucus</span>, kvankam li insiste inklinigis la junan patricion akcepti bapton, ne kuraĝis al li tamen garantii, ĉu li per tio tuj akiros <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj li diradis al <span class="nomo" lang="la" title="Ne-Esperanta nomo. Lingvo: Latino">Vinicius</span>, ke bapton oni devas deziri por la bapto mem, ne por aliaj celoj. “Oni devas havi ankaŭ la animon kristanan” — li diris al la juna tribuno — kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam ĉia malhelpo incitegis lin, komencis jam kompreni, ke <span class="nomo" lang="la" title="Ne-Esperanta nomo. Lingvo: Latino">Glaucus</span>, kiel kristano, diras tion, kion li devas diri. Li mem ne konsciis klare, ke unu el la plej profundaj ŝanĝoj de lia naturo konsistis en tio, ke antaŭe li mezuradis homojn kaj aferojn nur per la propra egoismo, dum nune iom post iom li alkutimiĝadis al la penso, ke aliaj okuloj povas alie rigardi, alia koro alie senti, kaj ke praveco ne ĉiam estas samsignifa kun persona profito.</p>

 <p id="cf1802">Ofte li ankaŭ sentis la deziron vidi Paŭlon el Tarso, kies vortoj vekis kune lian intereson kaj maltrankvilon. Li preparis al si en la animo argumentojn, per kiuj li kontraŭparolos lian instruon, li kontraŭstaris lin en la penso, li volis lin tamen vidi kaj aŭdi. Sed Paŭlo iris en Aricion, kaj kiam ankaŭ la vizitoj de <span class="nomo" lang="la" title="Ne-Esperanta nomo. Lingvo: Latino">Glaucus</span> komencis iĝadi ĉiam pli maloftaj, <span class="nomo" lang="la" title="Ne-Esperanta nomo. Lingvo: Latino">Vinicius</span>on ekĉirkaŭis kompleta soleco. Tiam li denove komencis trakuradi la stratetojn, najbarajn al <span class="nomo" lang="la" title="Ne-Esperanta nomo. Lingvo: Latino">Suburra</span>, kaj la mallarĝajn vojetojn de Transtibro, esperante, ke eble eĉ de malproksime li ekvidos <span class="nomo" lang="la" title="Ne-Esperanta nomo. Lingvo: Latino">Ligia</span>n, sed kiam ankaŭ tiu ĉi espero montriĝis vana, en lia koro komencis kreski enuo kaj malpacienco. Venis fine la tempo, ke la antaŭa naturo ekparolis en li ankoraŭfoje kun tia forto, kiel ondo en la momento de alfluo revenas al la bordo, de kiu ĝi foriĝis. Ekŝajnis al li, ke li estis malsaĝulo, ke senbezone li okupis sian kapon per la aferoj, kiuj igis lin malgaja, ke li devas preni el la vivo, kion li povas. Li decidis forgesi pri <span class="nomo" lang="la" title="Ne-Esperanta nomo. Lingvo: Latino">Ligia</span>, aŭ almenaŭ serĉi volupton kaj vivoĝuon ekster ŝi. Li sentis tamen, ke tio estas la lasta provo, do li ĵetis sin en la ĥaoson de la vivo kun la tuta blinda, propra al li energio kaj pasio. La vivo mem ŝajnis lin al tio logi. La urbo, kvazaŭ morta kaj senhomiĝinta en la vintro, komencis vigliĝadi per la espero de la baldaŭa reveno de la cezaro. Oni preparis por li solenan akcepton. Krom tio la printempo estis venanta: de la spiro de afrikaj ventoj malaperis la neĝoj sur la pintoj de la Albana montaro. La ĝardenaj herbejoj kovriĝis per violoj. La forumoj kaj la Kampo de Marso eksvarmis per homoj, kiujn karesis ĉiam pli varma suno. Sur <span class="nomo" lang="la" title="Ne-Esperanta nomo. Lingvo: Latino">Via Appia</span>, kiu estis ordinara loko de eksterurbaj veturpromenoj, ekregis la movado de riĉe ornamitaj veturiloj. Oni jam faris ekskursojn en la Albanan montaron. Junaj virinoj, pretekstante adorsaluti Junonon en Lanuvio aŭ Dianon en Aricio, eliĝadis el siaj domoj, por ekster la urbo serĉi impresojn, societon, renkontojn kaj volupton. Tie, inter grandiozaj veturiloj, unu tagon <span class="nomo" lang="la" title="Ne-Esperanta nomo. Lingvo: Latino">Vinicius</span> rimarkis antaŭatan de du molosoj, imponan <em><span class="fremda" lang="la" title="Ne-Esperanta teksto. Lingvo: Latino">carruca</span></em> de la petroniusa <span class="nomo" lang="la" title="Ne-Esperanta nomo. Lingvo: Latino">Chrysothemis</span>, ĉirkaŭita de tuta aro da junuloj kaj maljunaj senatanoj, kiujn la ofico retenis en la urbo. <span class="nomo" lang="la" title="Ne-Esperanta nomo. Lingvo: Latino">Chrysothemis</span>, mem direktante kvar malgrandajn korsikajn ĉevalojn, disdonadis ĉirkaŭen ridetojn kaj facilajn batojn per ora vipo, sed, rimarkinte <span class="nomo" lang="la" title="Ne-Esperanta nomo. Lingvo: Latino">Vinicius</span>on, ŝi haltigis la ĉevalojn, invitis lin en sian <em><span class="fremda" lang="la" title="Ne-Esperanta teksto. Lingvo: Latino">carruca</span></em> kaj poste hejmen, al festeno, kiu daŭris la tutan nokton. <span class="nomo" lang="la" title="Ne-Esperanta nomo. Lingvo: Latino">Vinicius</span> tiel ebriiĝis dum tiu festeno, ke li eĉ ne memoris, kiam oni forprenis lin hejmen, li tamen rememoris, ke kiam <span class="nomo" lang="la" title="Ne-Esperanta nomo. Lingvo: Latino">Chrysothemis</span> demandis lin pri <span class="nomo" lang="la" title="Ne-Esperanta nomo. Lingvo: Latino">Ligia</span>, li ofendiĝis kaj, estante jam ebria, verŝis sur ŝian kapon pokalon de falerno. Pensante pri tio jam sobre, li sentis ankoraŭ koleron. Sed tagon poste <span class="nomo" lang="la" title="Ne-Esperanta nomo. Lingvo: Latino">Chrysothemis</span>, forgesinte videble la ofendon, vizitis lin en lia hejmo kaj denove kunprenis lin sur la Appian vojon; poste ŝi vespermanĝis ĉe li, dum kio ŝi konfesis, ke ne nur <span class="nomo" lang="la" title="Ne-Esperanta nomo. Lingvo: Latino">Petronius</span>, sed ankaŭ lia liutisto tedas ŝin jam delonge kaj ke ŝia koro estas libera. Dum semajno oni vidadis ilin kune, sed la rilato ne promesis esti daŭra. Kvankam post la akcidento kun la falerno la nomo de <span class="nomo" lang="la" title="Ne-Esperanta nomo. Lingvo: Latino">Ligia</span> neniam plu estis elparolita, <span class="nomo" lang="la" title="Ne-Esperanta nomo. Lingvo: Latino">Vinicius</span> ne povis liberiĝi de la penso pri ŝi. Ĉiam li havis la senton, ke ŝiaj okuloj lin rigardas, kaj tiu sento traigadis lin kvazaŭ per timo. Li koleris kontraŭ si mem, ne povante tamen liberiĝi de la penso, ke li ĉagrenas <span class="nomo" lang="la" title="Ne-Esperanta nomo. Lingvo: Latino">Ligia</span>n, nek de la bedaŭro, kiu naskiĝadis el tiu ĉi penso. Post unua sceno de ĵaluzo, kiun <span class="nomo" lang="la" title="Ne-Esperanta nomo. Lingvo: Latino">Chrysothemis</span> faris al li pro du siriaj knabinoj, kiujn li aĉetis, li forpelis ŝin krudmaniere. Li vere ne ĉesis tuj bani sin en volupto kaj diboĉo, kontraŭe, li faris tion kvazaŭ spite al <span class="nomo" lang="la" title="Ne-Esperanta nomo. Lingvo: Latino">Ligia</span>, sed fine li rimarkis, ke la penso pri ŝi ne forlasis lin eĉ per momento, ke ŝi ekskluzive estas la kaŭzo de liaj tiel bonaj, kiel malbonaj agoj, kaj ke efektive nenio en la mondo interesas lin, krom ŝi. Tiam ekregis lin malplaĉo kaj laceco. La volupto iĝis al li abomena kaj postlasis nur riproĉojn. Ŝajnis al li, ke li estas malnoblulo, kaj tiu ĉi sento plenigis lin per senlima mirego, ĉar antaŭe li konsideradis kiel bonan ĉion, kio estis al li plezura. Fine li perdis la liberecon, la memcertecon kaj dronis en kompleta sensenteco, el kiu ne povis lin veki eĉ la famo pri la reveno de la cezaro. Nenio jam lin nun interesis kaj eĉ <span class="nomo" lang="la" title="Ne-Esperanta nomo. Lingvo: Latino">Petronius</span>on li ne vizitis tiel longe, ĝis tiu sendis al li inviton kaj sian portilon.</p>

 <p id="cf1803">Ekvidinte lin, kvankam salutita kun ĝojo, li respondadis liajn demandojn malvolonte, sed fine la longe sufokataj sentoj kaj pensoj eksplodis kaj ekfluis el lia buŝo per abunda torento. Refoje li detale rakontis la historion de sia serĉado de <span class="nomo" lang="la" title="Ne-Esperanta nomo. Lingvo: Latino">Ligia</span> kaj de sia restado inter la kristanoj, ĉion, kion li tie vidis kaj aŭdis, ĉion, kio trairis lian kapon kaj koron, kaj fine li komencis plendi, ke li falis en ĥaoson, en kiu li perdis la trankvilon, kapablon distingadi la aferojn kaj juĝon pri ili. Jen nenio lin logas, nenio al li plaĉas, li ne scias, en kio persisti kaj kiel agi. Li estas preta adori Kriston kaj persekuti Lin, li komprenas la altecon de Lia instruo kaj kune sentas al ĝi nevenkeblan abomenon. Li komprenas, ke se li eĉ ekposedus <span class="nomo" lang="la" title="Ne-Esperanta nomo. Lingvo: Latino">Ligia</span>n, li ne ekposedus ŝin plene, ĉar li devus dividi ŝin kun Kristo. Fine li vivas, kvazaŭ li ne vivus: sen espero, sen morgaŭo, sen kredo je feliĉo, kaj ĉirkaŭ li estas mallumo, el kiu li palpe serĉas eliron kaj ne povas ĝin trovi.</p>

 <p id="cf1804"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis dum la rakontado lian ŝanĝitan vizaĝon, la manojn, kiujn li, parolante, etendadis antaŭen en stranga maniero, kvazaŭ efektive li serĉus vojon en mallumo, kaj meditis. Subite li leviĝis kaj proksimiĝinte al <span class="nomo" lang="la" title="Ne-Esperanta nomo. Lingvo: Latino">Vinicius</span>, komencis disŝovi per la fingroj liajn harojn super la orelo.</p>

 <p id="cf1805">— Ĉu vi scias — li demandis — ke vi havas kelkajn grizajn harojn sur la tempioj?</p>

 <p id="cf1806">— Povas esti — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — Mi ne miros, se baldaŭ ili ĉiuj griziĝos.</p>

 <p id="cf1807">Poste sekvis silento. <span class="nomo" lang="la" title="Ne-Esperanta nomo. Lingvo: Latino">Petronius</span> estis inteligenta homo kaj ofte li pensadis pri la homa animo kaj pri la vivo. Sed ĝenerale la vivo en tiu mondo, en kiu ili ambaŭ vivis, povis esti ekstere feliĉa aŭ malfeliĉa, sed interne ĝi estis trankvila. Same kiel tondrobato aŭ tertremo povis faligi templon, tiel malfeliĉo povis detrui la vivon, ĝi mem tamen konsistis el rektaj kaj harmoniaj linioj, liberaj de ĉiaj implikaĵoj. Dume io alia estis en la vortoj de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj unuafoje <span class="nomo" lang="la" title="Ne-Esperanta nomo. Lingvo: Latino">Petronius</span> ekstaris antaŭ vico da spiritaj nodoj, per kies malligo neniu ĝis nun okupiĝis. Li estis tiom inteligenta, ke li sentis ilian gravecon, sed malgraŭ sia tuta orientiĝemo li sciis nenion respondi al la farita demando — kaj fine, post longa momento de silento, li diris:</p>

 <p id="cf1808">— Tio devas esti sorĉoj.</p>

 <p id="cf1809">— Ankaŭ mi tiel kredis — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — ofte ŝajnis al mi, ke oni sorĉis nin ambaŭ.</p>

 <p id="cf1810">— Kaj se vi irus — diris <span class="nomo" lang="la" title="Ne-Esperanta nomo. Lingvo: Latino">Petronius</span> — ekzemple al pastroj de Serapiso? Sendube estas inter ili, kiel ĝenerale inter la pastroj, multaj ĉarlatanoj, sed estas ankaŭ tiaj, kiuj penetris strangajn misterojn.</p>

 <p id="cf1811">Sed li parolis sen konvinko kaj per necerta voĉo, ĉar li mem sentis, kiel senvalore kaj eĉ ridinde tia konsilo povis soni en lia buŝo.</p>

 <p id="cf1812"><span class="nomo" lang="la" title="Ne-Esperanta nomo. Lingvo: Latino">Vinicius</span> komencis froti la frunton — kaj parolis:</p>

 <p id="cf1813">— Sorĉoj! Mi vidis sorĉistojn, kiuj uzadis subterajn, nekonatajn fortojn por sia profito, mi vidis ankaŭ tiajn, kiuj uzadis ilin kontraŭ siaj malamikoj. Sed la kristanoj vivas en malriĉeco, pardonas la malamikojn, proklamas humilecon, virton kaj kompatemon — kion do ili profitus el sorĉoj kaj kial ili uzus ilin?</p>

 <p id="cf1814"><span class="nomo" lang="la" title="Ne-Esperanta nomo. Lingvo: Latino">Petronius</span>on komencis inciti, ke lia intelekto al nenio povas respondi, ne volante tamen tion konfesi, li respondis nur, por doni ian ajn respondon:</p>

 <p id="cf1815">— Tio estas nova sekto.</p>

 <p id="cf1816">Kaj post momento li diris:</p>

 <p id="cf1817">— Je la dia loĝantino de l’ Pafosaj boskoj, kiel ĉio tio konfuzas la vivon! Vi admiras la bonecon kaj virton de tiuj homoj, sed mi diras al vi, ke ili estas malbonaj, ĉar ili estas malamikoj de la vivo, kiel malsanoj kaj kiel la morto mem. Ni jam havas sufiĉe! ni ne bezonas ankoraŭ la kristanojn. Kalkulu nur: la malsanoj, la cezaro, <span class="nomo" lang="la" title="Ne-Esperanta nomo. Lingvo: Latino">Tigellinus</span>, la versaĵoj de la cezaro, la ŝuistoj, kiuj regas la posteulojn de la iamaj kviritoj, la liberigitoj, kiuj okupas lokojn en la senato, je Kastoro! sufiĉe. Ĝi estas pereiga kaj abomena sekto. Ĉu vi provis almenaŭ forskui de vi tiujn malĝojojn kaj ĝui iom la vivon?</p>

 <p id="cf1818">— Mi provis — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1819"><span class="nomo" lang="la" title="Ne-Esperanta nomo. Lingvo: Latino">Petronius</span> ekridis kaj diris:</p>

 <p id="cf1820">— Ha, perfidulo! Novaĵoj rapide diskoniĝas pere de sklavoj: vi delogis mian <span class="nomo" lang="la" title="Ne-Esperanta nomo. Lingvo: Latino">Chrysothemis</span>on!</p>

 <p id="cf1821"><span class="nomo" lang="la" title="Ne-Esperanta nomo. Lingvo: Latino">Vinicius</span> movis la manon kun malplaĉo.</p>

 <p id="cf1822">— Ĉiuokaze mi dankas al vi — parolis <span class="nomo" lang="la" title="Ne-Esperanta nomo. Lingvo: Latino">Petronius</span>. — Mi sendos al ŝi paron da perlobroditaj ŝuoj; en mia ama lingvo ĝi signifas: “foriru”. Mi ŝuldas al vi duoblan dankon: unue pro tio, ke vi ne akceptis <span class="nomo" lang="la" title="Ne-Esperanta nomo. Lingvo: Latino">Eunicen</span>, due, ĉar vi liberigis min de <span class="nomo" lang="la" title="Ne-Esperanta nomo. Lingvo: Latino">Chrysothemis</span>. Aŭskultu min: vi vidas antaŭ vi homon, kiu leviĝadis matene, banadis sin, festenadis, posedis <span class="nomo" lang="la" title="Ne-Esperanta nomo. Lingvo: Latino">Chrysothemis</span>on, verkadis satirojn kaj iafoje eĉ interplektadis prozon per versaĵoj, sed kiu enuis, kiel la cezaro, kaj ofte ne sciis forpeli de si malserenajn pensojn. Kaj ĉu vi scias, kial tiel estis? Jen tial, ke mi serĉis malproksime tion, kio estis proksime. Bela virino ĉiam valoras tiom da oro, kiom ŝi pezas, sed virino, kiu krom tio amas, ne havas simple prezon. Tion oni ne povas aĉeti por ĉiuj trezoroj de Verres. Nun mi diras al vi la jenon: mi plenigas la vivon per feliĉo, kiel pokalon per plej bona vino, kiun la tero produktis, kaj mi trinkos, ĝis mia mano rigidiĝos kaj paliĝos la buŝo. Kio estos poste, mi ne zorgas, kaj tio ĉi estas mia plej nova filozofio.</p>

 <p id="cf1823">— Vi ĝin ĉiam konfesis: estas en ĝi nenio nova!</p>

 <p id="cf1824">— Estas en ĝi la enhavo, kiu mankis.</p>

 <p id="cf1825">Dirinte ĉi tion, li vokis <span class="nomo" lang="la" title="Ne-Esperanta nomo. Lingvo: Latino">Eunicen</span>, kiu eniris, vestita per blanka drapiraĵo, jam ne la antaŭa sklavino, sed kvazaŭ diino de amo kaj feliĉo.</p>

 <p id="cf1826">Kaj li malfermis al ŝi la brakojn kaj diris:</p>

 <p id="cf1827">— Venu!</p>

 <p id="cf1828">Je tio ŝi alkuris al li kaj, sidiĝinte sur liaj genuoj, ĉirkaŭplektis lian kolon per la brakoj, metante la kapon sur lian bruston. <span class="nomo" lang="la" title="Ne-Esperanta nomo. Lingvo: Latino">Vinicius</span> vidis, kiel iom post iom ŝiajn vangojn kovris nuanco de purpuro, kiel ŝiaj okuloj grade dronis en nebulo. Kune ili prezentis mirindan grupon aman kaj feliĉan. <span class="nomo" lang="la" title="Ne-Esperanta nomo. Lingvo: Latino">Petronius</span> etendis la manon al plata vazo, staranta apude sur tableto, kaj eliginte el ĝi plenmanon da violoj, komencis ŝuti ilin sur la kapon, bruston kaj <em><span class="fremda" lang="la" title="Ne-Esperanta teksto. Lingvo: Latino">stola</span></em> de <span class="nomo" lang="la" title="Ne-Esperanta nomo. Lingvo: Latino">Eunice</span>, poste li deŝovis la tunikon de ŝiaj ŝultroj kaj diris:</p>

 <p id="cf1829">— Feliĉa estas, kiu, kiel mi, loĝantan en simila formo amon trovis... Ŝajnas al mi iafoje, ke ni estas paro da dioj... Rigardu mem: ĉu Praksitelo, ĉu Mirono, ĉu Skopaso, ĉu Liziaso kreis iam pli mirindajn liniojn? Ĉu sur Paroso aŭ sur Pentelikono estas simila marmoro, varma, rozkolora kaj amanta? Ekzistas homoj, kiuj forkisas la randojn de vazoj, sed mi preferas serĉi volupton tie, kie oni ĝin vere povas trovi.</p>

 <p id="cf1830">Dirinte ĉi tion, li komencis ŝovi la buŝon sur ŝiaj ŝultroj kaj kolo; <span class="nomo" lang="la" title="Ne-Esperanta nomo. Lingvo: Latino">Eunicen</span> traigadis tremoj kaj ŝiaj okuloj jen fermiĝadis, jen malfermiĝadis kun la esprimo de nedirebla volupto. <span class="nomo" lang="la" title="Ne-Esperanta nomo. Lingvo: Latino">Petronius</span> levis post momento sian elegantan kapon kaj, turninte sin al <span class="nomo" lang="la" title="Ne-Esperanta nomo. Lingvo: Latino">Vinicius</span>, diris:</p>

 <p id="cf1831">— Pensu nun, kio estas kompare kun tio viaj malserenaj kristanoj? kaj se vi ne komprenas la diferencon, iru mem al ili... Sed tiu ĉi vido vin kuracos.</p>

 <p id="cf1832"><span class="nomo" lang="la" title="Ne-Esperanta nomo. Lingvo: Latino">Vinicius</span> disblovis la nazon, kiun eniris la aromo de la violoj, pleniganta la tutan ĉambron, kaj li paliĝis, ĉar li ekpensis, ke se li povus tiel ŝovi la buŝon sur la ŝultroj de <span class="nomo" lang="la" title="Ne-Esperanta nomo. Lingvo: Latino">Ligia</span>, ĝi estus ia sakrilegia volupto, tiel grandega, ke poste pereu eĉ la mondo. Sed kutimiĝinte jam rapide, konsciigadi al si, kio kun li okazas, li rimarkis, ke eĉ en tiu ĉi momento li pensas pri <span class="nomo" lang="la" title="Ne-Esperanta nomo. Lingvo: Latino">Ligia</span>, nur pri ŝi.</p>

 <p id="cf1833">Kaj <span class="nomo" lang="la" title="Ne-Esperanta nomo. Lingvo: Latino">Petronius</span> diris:</p>

 <p id="cf1834">— <span class="nomo" lang="la" title="Ne-Esperanta nomo. Lingvo: Latino">Eunice</span>, mia dia, ordonu prepari al ni florkronojn por la kapoj kaj matenmanĝon.</p>

 <p id="cf1835">Poste, kiam ŝi foriris, li turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1836">— Mi volis ŝin liberigi, sed ĉu vi scias, kion ŝi respondis al mi? “Mi preferus esti via sklavino, ol edzino de la cezaro”. Kaj ŝi ne volis konsenti. Tiam mi liberigis ŝin sen ŝia scio. La pretoro faris ĝin por mi, ke li ne postulis ŝian ĉeeston. Sed ŝi ne scias tion, same, kiel ŝi ne scias, ke tiu ĉi domo kaj ĉiuj miaj juveloj, krom la gemoj, apartenos al ŝi en la okazo de mia morto.</p>

 <p id="cf1837">Dirinte ĉi tion, li leviĝis, promenis iom tra la ĉambro kaj diris:</p>

 <p id="cf1838">— Amo ŝanĝas kelkajn pli multe, aliajn malpli, sed ĝi ŝanĝis ankaŭ min. Iam mi ŝatis la odoron de verbeno, sed ĉar <span class="nomo" lang="la" title="Ne-Esperanta nomo. Lingvo: Latino">Eunice</span> preferas violojn, ankaŭ mi ekŝatis ilin super ĉio alia, kaj de kiam la printempo venis, ni spiras nur per violoj.</p>

 <p id="cf1839">Ĉe tio li haltis antaŭ <span class="nomo" lang="la" title="Ne-Esperanta nomo. Lingvo: Latino">Vinicius</span> kaj demandis:</p>

 <p id="cf1840">— Kaj vi? ĉu vi ĉiam estas fidela al nardo?</p>

 <p id="cf1841">— Lasu min trankvila! — respondis la juna viro.</p>

 <p id="cf1842">— Mi volis, ke vi rigardu <span class="nomo" lang="la" title="Ne-Esperanta nomo. Lingvo: Latino">Eunicen</span>, kaj mi rakontas al vi pri ŝi tial, ke eble vi ankaŭ serĉas malproksime tion, kio estas proksime. Eble ankaŭ por vi ie en viaj sklavaj <em><span class="fremda" lang="la" title="Ne-Esperanta teksto. Lingvo: Latino">cubicula</span></em> batas koro fidela kaj simpla. Metu tian balzamon sur viajn vundojn. Vi diras, ke <span class="nomo" lang="la" title="Ne-Esperanta nomo. Lingvo: Latino">Ligia</span> vin amas? Povas esti! Sed kio estas tia amo, kiu rezignas? Ĉu ĝi ne signifas, ke estas io pli forta, ol ĝi? Ne, mia kara: <span class="nomo" lang="la" title="Ne-Esperanta nomo. Lingvo: Latino">Ligia</span> ne estas <span class="nomo" lang="la" title="Ne-Esperanta nomo. Lingvo: Latino">Eunice</span>.</p>

 <p id="cf1843">Al tio ĉi <span class="nomo" lang="la" title="Ne-Esperanta nomo. Lingvo: Latino">Vinicius</span> respondis:</p>

 <p id="cf1844">— Ĉio estas unu senĉesa turmento. Mi vidis vin, kisantan la ŝultrojn de <span class="nomo" lang="la" title="Ne-Esperanta nomo. Lingvo: Latino">Eunice</span>, kaj mi ekpensis tiam, ke se <span class="nomo" lang="la" title="Ne-Esperanta nomo. Lingvo: Latino">Ligia</span> tiel malkovrus al mi la siajn, tiam poste eĉ la tero malfermiĝu sub ni! Sed ĉe la nura penso pri tio ekkaptis min ia timo, kvazaŭ mi atencus kontraŭ vestpastrino aŭ volus perforti diinon... <span class="nomo" lang="la" title="Ne-Esperanta nomo. Lingvo: Latino">Ligia</span> ne estas <span class="nomo" lang="la" title="Ne-Esperanta nomo. Lingvo: Latino">Eunice</span>, nur mi alie komprenas tiun diferencon, ol vi. Al vi la amo ŝanĝis la flarsenton, do vi preferas violojn, ol verbenon, kaj al mi ĝi ŝanĝis la animon, do mi preferas, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas tia, kia ŝi estas, ol ke ŝi estu simila al aliaj virinoj.</p>

 <p id="cf1845">— En tiu okazo la sorto ne maljustas kontraŭ vi. Sed mi tion ne komprenas.</p>

 <p id="cf1846">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> respondis febre:</p>

 <p id="cf1847">— Jes! jes! Ni jam ne povas kompreni nin reciproke.</p>

 <p id="cf1848">Sekvis denove momento da silento, post kio <span class="nomo" lang="la" title="Ne-Esperanta nomo. Lingvo: Latino">Petronius</span> diris:</p>

 <p id="cf1849">— Hadeso englutu viajn kristanojn! Ili plenigis vin per maltrankvilo kaj detruis vian vivpercepton. Hadeso ilin englutu! Vi eraras, kredante, ke ilia instruo estas bonfara, ĉar bonfara estas tio, kio donas al la homoj feliĉon, tio estas belo, amo kaj potenco, dum ili nomas tion vantaĵoj. Vi eraras, ke ili estas justaj, ĉar se por malbono ni pagos bonon, kion ni pagos tiam por bono? Krom, se por ambaŭ estos egala pago, por kio la homoj devus esti bonaj?</p>

 <p id="cf1850">— Ne: la pago ne estas egala, sed ĝi komenciĝas, laŭ ilia instruo, en la postmorta vivo, kiu ne konas limon.</p>

 <p id="cf1851">— Pri tio mi ne diskutos, ĉar tion ni nur poste vidos, se ĝenerale oni povas ion vidi... sen la okuloj. Dume ili taŭgas simple por nenio. <span class="nomo" lang="la" title="Ne-Esperanta nomo. Lingvo: Latino">Ursus</span> sufokis <span class="nomo" lang="la" title="Ne-Esperanta nomo. Lingvo: Latino">Crot</span>on, ĉar li havas membrojn el fero, sed ili estas ĝemulaĉoj, kaj la estonteco ne povas aparteni al ĝemulaĉoj.</p>

 <p id="cf1852">— La vivo komenciĝas por ili kun la morto.</p>

 <p id="cf1853">— Ĝi estas, kvazaŭ vi dirus: la tago komenciĝas kun la nokto. Ĉu vi intencas forkapti <span class="nomo" lang="la" title="Ne-Esperanta nomo. Lingvo: Latino">Ligia</span>n?</p>

 <p id="cf1854">— Ne, mi ne povas pagi al ŝi malbonon por la bono kaj mi ĵuris, ke mi tion ne faros.</p>

 <p id="cf1855">— Ĉu vi intencas akcepti la instruon de Kristo?</p>

 <p id="cf1856">— Mi volas, sed mia naturo ĝin ne elportas.</p>

 <p id="cf1857">— Kaj ĉu vi kapablos forgesi pri <span class="nomo" lang="la" title="Ne-Esperanta nomo. Lingvo: Latino">Ligia</span>?</p>

 <p id="cf1858">— Ne.</p>

 <p id="cf1859">— Do vojaĝu.</p>

 <p id="cf1860">En tiu ĉi momento sklavoj sciigis, ke la matenmanĝo estas preta, sed <span class="nomo" lang="la" title="Ne-Esperanta nomo. Lingvo: Latino">Petronius</span>, al kiu ŝajnis, ke li kaptis bonan ideon, daŭrigis envoje al la <em><span class="fremda" lang="la" title="Ne-Esperanta teksto. Lingvo: Latino">triclinium:</span></em></p>

 <p id="cf1861">— Vi tramigris grandan parton de la mondo, sed nur kiel soldato, kiu rapidas al la destinita loko kaj ne haltas envoje. Veturu kun ni en Aĥajon. La cezaro ne forlasis ĝis nun la projekton de la vojaĝo. Li haltados ĉie envoje, kantados, kolektados laŭrokronojn, rabados trezorojn de temploj kaj fine li revenos, kiel triumfanto, en Italujon. Ĝi estos kvazaŭ triumfiro de Bakĥo kaj Apolono en unu persono. La aŭgustanoj, la aŭgustaninoj, miloj da citroj — je Kastoro! Valoras tion vidi, ĉar la mondo vidis ĝis nun nenion similan.</p>

 <p id="cf1862">Dirante ĉi tion, li kuŝiĝis sur benkon antaŭ la tablo, apud <span class="nomo" lang="la" title="Ne-Esperanta nomo. Lingvo: Latino">Eunice</span>, kaj dum sklavo metis sur lian kapon kronon el anemonoj, li parolis plu:</p>

 <p id="cf1863">— Kion vi vidis sub la komando de <span class="nomo" lang="la" title="Ne-Esperanta nomo. Lingvo: Latino">Corbulo</span>? Nenion! Ĉi vi vizitis sisteme la grekajn templojn, kiel mi, kiu pli ol du jarojn pasadis el la manoj de unu gvidisto en la manojn de alia? Ĉu vi estis sur Rodoso, por vidi la lokon, kie staris la koloso? Ĉu vi vidis en Panopo, en Focido, la argilon, el kiu Prometeo formis la homojn, aŭ en Sparto la ovojn, portitajn de Ledo, aŭ en Atenoj la faman sarmatan kirason el ĉevalhufoj, aŭ la pokalon, fanditan laŭ la maldekstra mamo de Heleno? Ĉu vi vidis Aleksandrion, Memfison, la piramidojn, la haron de Izido, kiun ŝi elŝiris, priplorante Ozirison? Ĉu vi aŭdis la ĝemon de Memnono? La mondo estas vasta kaj ne ĉio finiĝas en Transtibro! Mi akompanos la cezaron, kaj poste, revenante, mi lin forlasos, ĉar tiu ĉi mia orhara nimfo deziras, ke ni kune oferu en Pafoso kolombojn al <span class="nomo" lang="la" title="Ne-Esperanta nomo. Lingvo: Latino">Cypria</span>, kaj vi devas scii, ke kion ŝi deziras, tio fariĝas.</p>

 <p id="cf1864">— Mi estas via sklavino — respondis <span class="nomo" lang="la" title="Ne-Esperanta nomo. Lingvo: Latino">Eunice</span>.</p>

 <p id="cf1865">Kaj li apogis sian florkronitan kapon sur ŝian sinon kaj diris kun rideto:</p>

 <p id="cf1866">— Mi estas do sklavo de sklavino. Mi vin admiras, dia, de la piedoj ĝis la kapo.</p>

 <p id="cf1867">Poste li diris al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1868">— Veturu kun ni sur Cipron. Antaŭe tamen memoru, ke vi devas vidi la cezaron. Malbone estas, ke ĝis nun vi lin ne vizitis; <span class="nomo" lang="la" title="Ne-Esperanta nomo. Lingvo: Latino">Tigellinus</span> estas preta elprofiti tion kontraŭ vi. Li vere ne havas kontraŭ vi personan malamon, sed li ne povas vin ami almenaŭ tial, ke vi estas mia nevo... Ni diros, ke vi estis malsana. Ni devas pripensi, kion vi respondu, se li vin demandos pri <span class="nomo" lang="la" title="Ne-Esperanta nomo. Lingvo: Latino">Ligia</span>. Plej bone svingu la manon kaj diru al li, ke ŝi estis ĉe vi, ĝis ŝi vin ektedis. Li tion komprenos. Diru al li ankaŭ, ke malsano retenis vin hejme, ke la febron pligrandigis la ĉagreno, ke vi ne povis esti en Neapolo kaj aŭdi lian kantadon, kaj la espero, ke vi lin aŭdos, helpis vian resaniĝon. Ne timu troigi. <span class="nomo" lang="la" title="Ne-Esperanta nomo. Lingvo: Latino">Tigellinus</span> promesas, ke li elpensos por la cezaro ion ne nur grandiozan, sed ankaŭ frapan... Mi tamen timas, ke li min eble subfosos. Mi timas ankaŭ vian animstaton...</p>

 <p id="cf1869">— Ĉu vi scias — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — ke estas homoj, kiuj ne timas la cezaron kaj vivas tiel trankvile, kvazaŭ li tute ne ekzistus?</p>

 <p id="cf1870">— Mi scias, kiun vi nomos: la kristanojn.</p>

 <p id="cf1871">— Jes. Ili solaj... Kio estas dume nia vivo, se ne senĉesa timo?</p>

 <p id="cf1872">— Ne tedu min per viaj kristanoj. Ili ne timas la cezaron, ĉar li eble eĉ ne aŭdis pri ili; ĉiuokaze li nenion pri ili scias kaj ili gravas al li tiom, kiom velkintaj folioj. Sed mi diras al vi, ke tio estas ĝemulaĉoj, ke vi mem tion sentas kaj ke, se via naturo forpuŝas tiun instruon, ĝi estas ĝuste tial, ke vi sentas ilian maltaŭgecon. Vi estas homo el alia argilo, kaj tial ne tedu per ili vin mem kaj min. Ni scipovas vivi kaj morti, sed kion ili scipovas, oni ne scias.</p>

 <p id="cf1873"><span class="nomo" lang="la" title="Ne-Esperanta nomo. Lingvo: Latino">Vinicius</span>on frapis tiuj ĉi vortoj kaj, reveninte hejmen, li komencis konsideri, ĉu efektive tiu boneco kaj kompatemo de la kristanoj ne pruvas maltaŭgecon de iliaj animoj. Ŝajnis al li, ke homoj bravaj, harditaj ne povus tiel pardonadi. Venis al li la penso, ke efektive tio ĉi estas eble la kaŭzo de la abomeno, kiun lia romana naturo sentas al tiu instruo. “Ni scipovas vivi kaj morti” — diris <span class="nomo" lang="la" title="Ne-Esperanta nomo. Lingvo: Latino">Petronius</span>. Kaj ili? Ili scipovas nur pardonadi, sed komprenas nek veran amon, nek veran malamon.”</p>

 </div>

 <div class="chapitro" id="quovadis30"> <h3 id="cf1874">ĈAPITRO <span class="num" title="">XXX</span> </h3> <p id="cf1875">La cezaro, reveninte Romon, bedaŭris sian revenon, kaj post kelkaj tagoj li jam ekflamis denove per la deziro veturi en Aĥajon. Li eĉ eldonis edikton, en kiu li deklaris, ke lia foresto ne daŭros longe kaj ke la publikajn aferojn minacos pro tio nenia domaĝo. Poste, akompanate de la aŭgustanoj, inter kiuj troviĝis ankaŭ <span class="nomo" lang="la" title="Ne-Esperanta nomo. Lingvo: Latino">Vinicius</span>, li iris sur Kapitolon oferdoni al la dioj por la feliĉa vojaĝo. Sed la duan tagon, kiam li vizitis laŭvice la sanktejon de Vesto, okazis akcidento, kiu sekvigis ŝanĝon de ĉiuj projektoj. <span class="nomo" lang="la" title="Ne-Esperanta nomo. Lingvo: Latino">Nero</span> ne kredis je la dioj, sed li timis ilin, kaj precipe la mistera Vesto inspiris al li tian timon, ke je la vido de la diino kaj de la sankta fajro liaj haroj hirtiĝis subite pro timo, la dentoj kunpremiĝis, tremo trakuris liajn membrojn kaj li svenfalis en la brakojn de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu hazarde staris tuj post li. Oni elportis lin senprokraste el la templo kaj transkondukis sur Palatinon, kie, kvankam lia farto baldaŭ tute reboniĝis, li ne forlasis la liton dum la tuta tago. Li deklaris ankaŭ, je granda miro de la ĉeestantoj, ke li decidis prokrasti por ia tempo la projekton de la forveturo, ĉar la diino mistere avertis lin kontraŭ la rapidemo. Horon poste oni jam publike anoncis al la popolo en la tuta Romo, ke la cezaro, vidante la ĉagrenitajn vizaĝojn de la civitanoj, direktata de amo al ili, kiel patro de amo al siaj infanoj, restas kun ili, por dividi iliajn ĝojojn kaj sorton. La popolo, ĝoja pro tiu ĉi decido kaj kune certa, ke li cirkludoj kaj disdonado de greno ne estos preterlasitaj, amasiĝis grandare antaŭ la pordego de Palatino, eligante ekkriojn honore al la dia cezaro, dum tiu ĉi interrompis kubludadon, per kiu li amuzis sin kun la aŭgustanoj, kaj diris:</p>

 <p id="cf1876">— Jes! oni devis prokrasti; Egipto kaj la regado de Oriento, laŭ la aŭguro, ne povas pasi preter mi, do ankaŭ Aĥajo ne estos perdita. Mi ordonos trafosi korintan istmon, kaj en Egipto ni konstruos tiajn monumentojn, ĉe kiuj la piramidoj ŝajnos infanaj ludiloj. Mi ordonos konstrui Sfinkson, sepfoje pli grandan ol tio, kiu apud Memfiso rigardas el la dezerton, sed mi ordonos doni al ĝi mian vizaĝon. La postaj generacioj parolos nur pri tiu monumento kaj pri mi.</p>

 <p id="cf1877">— Vi jam konstruis al vi per la versaĵoj monumenton ne sepfoje, sed trioble sepfoje pli grandan, ol la piramido de Ĥeopso — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf1878">— Kaj per la kanto? — demandis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf1879">— Bedaŭrinde! se oni kapablus konstrui al vi statuon, kiel la statuo de Memnono, kiu sonigus vian voĉon je sunleviĝo! La maroj ĉe la egiptaj bordoj svarmus eterne de ŝipoj, sur kiuj amasoj el la tri mondpartoj aŭskultus avide viajn kantojn.</p>

 <p id="cf1880">— Bedaŭrinde, kiu ĝin kapablos? — diris <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf1881">— Sed vi povas ordoni skulpti vin el bazalto, veturigantan kvadrigon.</p>

 <p id="cf1882">— Prave! mi faros tion!</p>

 <p id="cf1883">— Vi faros donacon al la homaro.</p>

 <p id="cf1884">— En Egipto mi ankaŭ edzinigos Lunon, kiu estas vidvino, kaj mi iĝos vera dio.</p>

 <p id="cf1885">— Kaj nin vi edzigos kun steloj, kaj ni formos novan konstelacion, kiu nomos sin la konstelacio de <span class="nomo" lang="la" title="Ne-Esperanta nomo. Lingvo: Latino">Nero</span>. <span class="nomo" lang="la" title="Ne-Esperanta nomo. Lingvo: Latino">Vitelius</span>on tamen edzigu kun Nilo, ke li naskigadu hipopotamojn. Al <span class="nomo" lang="la" title="Ne-Esperanta nomo. Lingvo: Latino">Tigellinus</span> donacu dezerton; li estos tiam reĝo de ŝakaloj...</p>

 <p id="cf1886">— Kaj kion vi destinas por mi? — demandis <span class="nomo" lang="la" title="Ne-Esperanta nomo. Lingvo: Latino">Vatinius</span>.</p>

 <p id="cf1887">— Benu vin Apiso! Vi aranĝis al ni tiel grandiozajn ludojn en Benevento, ke mi ne povas malbondeziri al vi: kudru paron da ŝuoj por Sfinkso, kies piedegoj rigidiĝas de la noktaj rosoj, kaj poste vi kudros ŝuojn por la kolosoj, formantaj aleojn antaŭ la temploj. Ĉiu trovos tie konvenan okupon. <span class="nomo" lang="la" title="Ne-Esperanta nomo. Lingvo: Latino">Domitius Afer</span>, ekzemple, kiel konata pro sia honesteco, estos trezoristo. Mi ŝatas aŭdi, cezaro, kiel vi revas pri Egipto, kaj ĉagrenas min, ke vi prokrastis la projekton de la vojaĝo.</p>

 <p id="cf1888">Sed <span class="nomo" lang="la" title="Ne-Esperanta nomo. Lingvo: Latino">Nero</span> diris:</p>

 <p id="cf1889">— Viaj mortemaj okuloj nenion vidis, ĉar la dioj igas sin nevideblaj, por kiuj ili volas. Sciu, ke kiam mi estis en la templo de Vesto, ŝi mem ekstaris apud mi kaj diris rekte en mian orelon: “Prokrastu la vojaĝon”. Ĝi okazis tiel neatendite, ke mi teruriĝis, kvankam pro tiel evidenta zorgemo, kiun la dioj al mi elmontris, mi devus esti danka al ili.</p>

 <p id="cf1890">— Ni ĉiuj teruriĝis — diris <span class="nomo" lang="la" title="Ne-Esperanta nomo. Lingvo: Latino">Tigellinus</span> — kaj la vestpastrino <span class="nomo" lang="la" title="Ne-Esperanta nomo. Lingvo: Latino">Rubria</span> svenis.</p>

 <p id="cf1891">— <span class="nomo" lang="la" title="Ne-Esperanta nomo. Lingvo: Latino">Rubria</span>! — diris <span class="nomo" lang="la" title="Ne-Esperanta nomo. Lingvo: Latino">Nero</span> — kiel neĝe blankan kolon ŝi havas.</p>

 <p id="cf1892">— Sed ŝi ruĝigas je via vido, dia cezaro...</p>

 <p id="cf1893">— Jes! ankaŭ mi tion rimarkis. Strange! Vestpastrino! Estas io dia en ĉiu vestpastrino, kaj <span class="nomo" lang="la" title="Ne-Esperanta nomo. Lingvo: Latino">Rubria</span> estas tre bela.</p>

 <p id="cf1894">Ĉe tio <span class="nomo" lang="la" title="Ne-Esperanta nomo. Lingvo: Latino">Nero</span> enpensiĝis momente, poste li demandis:</p>

 <p id="cf1895">— Diru al mi, kial Veston la homoj timas pli, ol la aliajn diojn? Kio estas en tio? Jen min mem ekposedis timo, kvankam mi estas ŝia ĉefpastro. Mi nur memoras, ke mi falis dorsen kaj trafus sur la teron, se iu min ne subtenus. Kiu min subtenis?</p>

 <p id="cf1896">— Mi — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1897">— Ha, vi, “timinda Areso”? Kial vi ne estis en Benevento? Oni diris al mi, ke vi estis malsana, kaj efektive via vizaĝo, estas ŝanĝita. Ha! mi aŭdis, ke <span class="nomo" lang="la" title="Ne-Esperanta nomo. Lingvo: Latino">Croto</span> volis vin murdi? Ĉu tiu estas vero?</p>

 <p id="cf1898">— Jes — kaj li rompis al mi la brakon, sed mi defendiĝis.</p>

 <p id="cf1899">— Per la rompita brako?</p>

 <p id="cf1900">— Helpis min unu barbaro, kiu estis pli forta, ol <span class="nomo" lang="la" title="Ne-Esperanta nomo. Lingvo: Latino">Croto</span>.</p>

 <p id="cf1901"><span class="nomo" lang="la" title="Ne-Esperanta nomo. Lingvo: Latino">Nero</span> rigardis lin kun miro:</p>

 <p id="cf1902">— Pli forta, ol <span class="nomo" lang="la" title="Ne-Esperanta nomo. Lingvo: Latino">Croto</span>? Vi ŝercas! <span class="nomo" lang="la" title="Ne-Esperanta nomo. Lingvo: Latino">Croto</span> estis la plej forta el ĉiuj homoj, kaj nun estas <span class="nomo" lang="la" title="Ne-Esperanta nomo. Lingvo: Latino">Sifax</span> el Etiopujo.</p>

 <p id="cf1903">— Mi diras al vi, cezaro, kion mi vidis per la propraj okuloj.</p>

 <p id="cf1904">— Kie estas tiu perlo? Ĉu li ne iĝis Nemorena reĝo?</p>

 <p id="cf1905">— Mi ne scias, cezaro. Mi ne vidis lin plu.</p>

 <p id="cf1906">— Vi eĉ ne scias, el kiu nacio li estas?</p>

 <p id="cf1907">— Mi havis rompitan brakon, do mi povis de li nenion eldemandi.</p>

 <p id="cf1908">— Serĉu lin por mi kaj retrovu.</p>

 <p id="cf1909">Al tio ĉi <span class="nomo" lang="la" title="Ne-Esperanta nomo. Lingvo: Latino">Tigellinus</span> diris:</p>

 <p id="cf1910">— Mi okupiĝos per tio.</p>

 <p id="cf1911">Sed <span class="nomo" lang="la" title="Ne-Esperanta nomo. Lingvo: Latino">Nero</span> parolis plu al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf1912">— Mi dankas vin, ke vi min subtenis. Mi povus, falante, frakasi la kapon. Iam vi estis bona kamarado, sed de post la milito kaj la servado sub <span class="nomo" lang="la" title="Ne-Esperanta nomo. Lingvo: Latino">Corbulo</span> vi iel sovaĝiĝis kaj mi vin malofte vidis.</p>

 <p id="cf1913">Poste, silentinte dum momento, li diris:</p>

 <p id="cf1914">— Kiel fartas tiu knabino... tro mallarĝa en la koksoj... kiun vi amis kaj kiun mi forprenis por vi de <span class="nomo" lang="la" title="Ne-Esperanta nomo. Lingvo: Latino">Aulus</span>oj?</p>

 <p id="cf1915"><span class="nomo" lang="la" title="Ne-Esperanta nomo. Lingvo: Latino">Vinicius</span> konfuziĝis, sed <span class="nomo" lang="la" title="Ne-Esperanta nomo. Lingvo: Latino">Petronius</span> sammomente rapidis lin helpi:</p>

 <p id="cf1916">— Mi povas veti, sinjoro — li diris — ke li forgesis. Ĉu vi vidas lian konfuzon? <span class="nomo" lang="und" title="Ne-Esperanta nomo. Lingvo: nespecifita">Vinicius</span>oj estas bonaj soldatoj, sed ankoraŭ pli bonaj virkokoj. Ili bezonas inaron. Punu lin por tio, sinjoro, kaj ne invitu lin al la festeno, kiun <span class="nomo" lang="la" title="Ne-Esperanta nomo. Lingvo: Latino">Tigellinus</span> promesas al ni aranĝi je via honoro sur la lago de <span class="nomo" lang="la" title="Ne-Esperanta nomo. Lingvo: Latino">Agrippa</span>.</p>

 <p id="cf1917">— Ne, mi ne faros tion. Mi fidas al <span class="nomo" lang="la" title="Ne-Esperanta nomo. Lingvo: Latino">Tigellinus</span>, ke tie ĝuste inaro ne forestos.</p>

 <p id="cf1918">— Ĉu povus foresti ĥaritoj, kie estos Amoro? — respondis <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf1919">Sed <span class="nomo" lang="la" title="Ne-Esperanta nomo. Lingvo: Latino">Nero</span> diris:</p>

 <p id="cf1920">— Enuo min turmentas! Laŭ la volo de la diino mi restis en Romo, sed mi ne povas ĝin elporti. Mi veturos Antiumon. Mi sufokiĝas en ĉi tiuj malvastaj strataĉoj, meze de ĉi tiuj ruiniĝantaj domoj, meze de ĉi tiuj malpuraj anguloj. La malbonodora aero venas eĉ ĉi tien, en mian domon kaj en miajn ĝardenojn. Ha, se tertremo detruus Romon, se iu kolera dio samniveligus ĝin kun la tero, tiam mi montrus al vi, kiel oni devas konstrui la urbon, kiu estas la kapo de la mondo kaj mia sidejo.</p>

 <p id="cf1921">— Cezaro — respondis <span class="nomo" lang="la" title="Ne-Esperanta nomo. Lingvo: Latino">Tigellinus</span> — vi diras: “se iu kolera dio detruus la urbon” — ĉu jes?</p>

 <p id="cf1922">— Jes? Kion do?</p>

 <p id="cf1923">— Ĉu vi ne estas dio?</p>

 <p id="cf1924"><span class="nomo" lang="la" title="Ne-Esperanta nomo. Lingvo: Latino">Nero</span> svingis la manon kun la esprimo de enuo, poste li diris:</p>

 <p id="cf1925">— Ni vidos, kion vi aranĝos al ni sur la lagoj de <span class="nomo" lang="la" title="Ne-Esperanta nomo. Lingvo: Latino">Agrippa</span>. Poste mi iros Antiumon. Vi ĉiuj estas malgrandaj, do vi ne komprenas, ke al mi estas bezonaj grandaj aferoj.</p>

 <p id="cf1926">Dirinte ĉi tion, li duonfermis la okulojn, komprenigante tiumaniere, kele bezonas ripozon. Efektive la aŭgustanoj komencis disiri. <span class="nomo" lang="la" title="Ne-Esperanta nomo. Lingvo: Latino">Petronius</span> eliris kun <span class="nomo" lang="la" title="Ne-Esperanta nomo. Lingvo: Latino">Vinicius</span> kaj diris al li:</p>

 <p id="cf1927">— Vi do estas vokita partopreni en la amuzo. La Kuprobarba rezignis la vojaĝon, sed anstataŭ tio li diboĉos pli, ol iam ajn, kaj mastrumaĉos en la urbo, kiel en la propra domo. Penu vi ankaŭ trovi en tiuj diboĉoj distron kaj forgeson. Je diablo! ni ja konkeris la mondon kaj ni rajtas amuziĝi. Vi, <span class="nomo" lang="la" title="Ne-Esperanta nomo. Lingvo: Latino">Marcus</span>, estas tre bela knabo, kaj parte al tio mi atribuas la simpation, kiun mi havas al vi. Je la efeza Diano! se vi povus vidi viajn kunkreskantajn brovojn kaj vian vizaĝon, en kiu oni sentas la malnovan sangon de l’ kviritoj! Ili, la aliaj, aspektas apud vi, kiel liberigitoj. Jes! Se tiu sovaĝa instruo ne malhelpus, <span class="nomo" lang="la" title="Ne-Esperanta nomo. Lingvo: Latino">Ligia</span> estus hodiaŭ en via domo. Penu pruvi al mi ankoraŭ, ke ili ne estas malamikoj de la vivo kaj de la homoj... Ili traktis vin bone, do vi povas esti al ili danka, sed se mi estus en via loko, mi malamegus tiun instruon kaj serĉus volupton tie, kie oni povas ĝin trovi. Vi estas belega knabo, mi ripetas, kaj Romo abundegas je eksedzinoj.</p>

 <p id="cf1928">— Mi nur miras, ke ĉio tio vin ankoraŭ ne tedas? — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1929">— Kiu ĝin diris al vi? Min tio tedas jam delonge, sed mi ne havas vian aĝon. Mi cetere havas aliajn plaĉojn, kiuj mankas al vi. Mi ŝatas librojn, kiuj vi ne ŝatas, mi ŝatas poezion, kiu vin enuigas, mi ŝatas vazojn, gemojn kaj multajn aliajn objektojn, kiujn vi ne rigardas, mi havas ofte doloron en la sakro, kiun vi ne havas, fine mi trovis <span class="nomo" lang="la" title="Ne-Esperanta nomo. Lingvo: Latino">Eunicen</span>, kaj vi trovis neniun similan... Mi sentas min kontenta hejme, meze de miaj ĉefverkoj, kaj vin mi neniam faros estetikulo. Mi scias, ke mi trovos en la vivo nenion pli, ol tion, kion mi trovis, vi mem ne scias, ke ĉiam vi ankoraŭ esperas kaj serĉas. Se la morto venus al vi subite, malgraŭ vi tuta kuraĝo kaj malgraŭ ĉiuj malĝojoj vi mortus kun miro, ke jam vi devas forlasi la mondon, dum mi akceptus ĝin kiel nepraĵon, kun tiu konvinko, ke ne ekzistas en la mondo tiaj fruktoj, kiujn mi ne gustumis. Mi ne rapidas, sed mi ankaŭ ne tro malrapidos, mi nur klopodos, ke ĝis la fino ĉirkaŭu min gajeco. Ekzistas en la mondo gajaj skeptikuloj. La stoikoj estas, laŭ mi, malsaĝaj, sed la stoikismo almenaŭ hardas la animojn, dum viaj kristanoj enkondukas en la mondon malĝojon, kiu estas tio en la vivo, kio pluvo en la naturo. Ĉu vi scias, kion oni diris al mi? — nome, ke dum la solenaĵoj, kiujn <span class="nomo" lang="la" title="Ne-Esperanta nomo. Lingvo: Latino">Tigellinus</span> aranĝos, ĉe la bordoj de la lago de <span class="nomo" lang="la" title="Ne-Esperanta nomo. Lingvo: Latino">Agrippa</span> staros publikejoj, kaj en ili estos kolektitaj virinoj el plej eminentaj familioj de Romo. Ĉu troviĝos nek unu sufiĉe bela, por vin konsoli? Estos tie ankaŭ virgulinoj, kiuj unuafoje prezentiĝos al la mondo... kiel nimfoj. Tia estas nia roma imperio... Varme jam estas! La suda vento varmigos la akvon kaj ne pustuligos la nudajn korpojn. Kaj vi, Narcizo, sciu, ke troviĝos nek unu virino, kiu vin rezistus, nek unu — se ŝi eĉ estus vestpastrino.</p>

 <p id="cf1930"><span class="nomo" lang="la" title="Ne-Esperanta nomo. Lingvo: Latino">Vinicius</span> komencis bati la kapon per la mano, kiel homo, okupata senĉese per unu penso.</p>

 <p id="cf1931">— Jen la sorto, ke mi trafis ĝuste tiun solan...</p>

 <p id="cf1932">— Kaj kiu kaŭzis tion, ĉu ne la kristanoj?... Sed la homoj, kies emblemo estas Kruco, ne povas esti aliaj. Aŭskultu min: Grekujo estis belega kaj ĝi kreis la saĝecon de la mondo, ni kreis la potencon, kaj kiel vi pensas, kion povas krei la instruo? Se vi scias, klarigu al mi, ĉar, je Polukso, mi ne povas ĝin diveni.</p>

 <p id="cf1933"><span class="nomo" lang="la" title="Ne-Esperanta nomo. Lingvo: Latino">Vinicius</span> movis la ŝultrojn.</p>

 <p id="cf1934">— Vi timas, kiel ŝajnas, ke mi iĝos kristano.</p>

 <p id="cf1935">— Mi timas, ke vi fuŝos vian vivon. Se vi ne scias esti greko, estu romano, regu kaj ĝuu la vivon. Niaj ekscesaĵoj tial havas certan sencon, ke estas en ili ĝuste tiu ĉi ideo. La Kuprobarban mi malestimas, ĉar li estas arlekeno-greko. Se li konsiderus sin romano, mi konfesus, ke li estas prava, permesante al si la ekscesaĵojn. Promesu al mi, ke se nun, reveninte hejmen, vi trovos tie iun kristanon, vi montros al li la langon. Se tio estos <span class="nomo" lang="la" title="Ne-Esperanta nomo. Lingvo: Latino">Glaucus</span> la kuracisto, li eĉ ne ekmiros. Ĝis la revido sur la lago de <span class="nomo" lang="la" title="Ne-Esperanta nomo. Lingvo: Latino">Agrippa</span>.</p>

 </div>

 <div class="chapitro" id="quovadis31"> <h3 id="cf1936">ĈAPITRO <span class="num" title="">XXXI</span> </h3> <p id="cf1937">Pretorianoj ĉirkaŭiradis la boskojn, kreskantajn ĉe la bordoj de la lago de <span class="nomo" lang="la" title="Ne-Esperanta nomo. Lingvo: Latino">Agrippa</span>, por ke tro grandaj amasoj da rigardantoj ne ĝenu la cezaron kaj liajn gastojn, ĉar oni jam ĝenerale parolis, ke ĉiu, kiu nur distingiĝis en Romo per riĉeco, saĝeco aŭ beleco, partoprenos en tiu ĉi festeno, kiu ne havis egalan en la historio de la urbo. <span class="nomo" lang="la" title="Ne-Esperanta nomo. Lingvo: Latino">Tigellinus</span> volis rekompenci al la cezaro la perditan vojaĝon en Aĥajon, kune superi ĉiujn, kiuj iam ajn gastigis Neron, kaj pruvi al li, ke neniu scias lin tiel amuzi. Tiucele, estante ankoraŭ kun la cezaro en Neapolo kaj poste en Benevento, li faris jam preparojn kaj dissendadis ordonojn, ke oni venigadu el la plej malproksimaj ekstremoj de la mondo bestojn, birdojn, maloftajn fiŝojn kaj kreskaĵojn, ne preterlasante vazojn kaj teksaĵojn, kiuj devis pligrandigi la brilon de la festeno. La plenumo de liaj ekscesaj planoj kostis enspezojn el la tutaj provincoj, sed tion ĉi la potenca favorato ne bezonis zorgi. Lia influo kreskis de tago al tago. <span class="nomo" lang="la" title="Ne-Esperanta nomo. Lingvo: Latino">Tigellinus</span> ne estis ankoraŭ al <span class="nomo" lang="la" title="Ne-Esperanta nomo. Lingvo: Latino">Nero</span> pli simpatia, ol <span class="nomo" lang="la" title="Ne-Esperanta nomo. Lingvo: Latino">Petronius</span>, sed li iĝadis ĉiam pli necesa. <span class="nomo" lang="la" title="Ne-Esperanta nomo. Lingvo: Latino">Petronius</span> senfine superis lin per mondaneco, intelekto, spriteco kaj sciis pli bone amuzi la cezaron per konversacio, sed, je sia malfeliĉo, li superis per tio ankaŭ la cezaron mem, pro kio li ekscitis lian ĵaluzon. Li ne sciis ankaŭ esti ĉiamobea instrumento kaj la cezaro timis lian opinion, kiam estis koncernataj la aferoj de gusto; dume kun <span class="nomo" lang="la" title="Ne-Esperanta nomo. Lingvo: Latino">Tigellinus</span> li neniam sentis sin ĝenata. La titolo mem: <em><span class="fremda" lang="la" title="Ne-Esperanta teksto. Lingvo: Latino">arbiter elegantiarum,</span></em> kiun oni donadis al <span class="nomo" lang="la" title="Ne-Esperanta nomo. Lingvo: Latino">Petronius</span>, incitis la memamon de <span class="nomo" lang="la" title="Ne-Esperanta nomo. Lingvo: Latino">Nero</span>, ĉar kiu devus ĝin havi, ĉu ne li, la cezaro? <span class="nomo" lang="la" title="Ne-Esperanta nomo. Lingvo: Latino">Tigellinus</span> tamen havis tiom da prudento, ke li konsciis siajn mankojn, kaj vidante, ke li povas konkuri nek kun <span class="nomo" lang="la" title="Ne-Esperanta nomo. Lingvo: Latino">Petronius</span>, nek kun <span class="nomo" lang="la" title="Ne-Esperanta nomo. Lingvo: Latino">Lucanus</span>, nek kun aliaj, kiujn distingis ĉu deveno, ĉu talentoj aŭ scio — li decidis ombrigi ilin per la subiĝeco de siaj servoj, kaj antaŭ ĉio per tia lukso, ke eĉ la imago de <span class="nomo" lang="la" title="Ne-Esperanta nomo. Lingvo: Latino">Nero</span> estu de ĝi frapita.</p>

 <p id="cf1938">Li ordonis do pretigi la festenon sur grandega floso, konstruita el origitaj traboj. Ĝiaj randoj estis ornamitaj per mirindaj konkoj el la Ruĝa maro kaj el la Hinda oceano, brilantaj per la koloroj de perloj kaj de ĉielarko. La flankoj estis kovritaj per tufoj da palmoj, per boskoj da lotosoj kaj plenflorantaj rozoj, inter kiuj oni kaŝis fontanojn, ŝprucigantajn armaĵojn, statuojn de dioj kaj orajn aŭ arĝentajn kaĝojn, plenajn de diverskoloraj birdoj. En la mezo levis sin grandega tendo, aŭ pli ĝuste, por ne ŝirmi la vidaĵon, nur tendosupro el siria purpuro, bazita sur arĝentaj kolonoj, kaj sube, kiel sunoj, brilis tabloj, preparitaj por la festenanoj kaj ŝarĝitaj per aleksandriaj vitraĵoj, kristaloj, per vazoj simple netakseblaj, rabitaj en Italujo, Grekujo kaj Malgranda Azio. La floso, simila pro la amasigitaj sur ĝi kreskaĵoj al insulo kaj ĝardeno, estis ligita per ŝnuroj oraj kaj purpuraj kun boatoj, havantaj la formojn de fiŝoj, cignoj, mevoj kaj fenikopteroj, en kiuj ĉe koloraj remiloj sidis nudaj remistoj kaj remistinoj kun mirinde belaj formoj kaj vizaĝoj, kun haroj frizitaj laŭ la orienta maniero, aŭ plektitaj sub oraj retoj. Kiam <span class="nomo" lang="la" title="Ne-Esperanta nomo. Lingvo: Latino">Nero</span>, alveninte kun <span class="nomo" lang="la" title="Ne-Esperanta nomo. Lingvo: Latino">Poppaea</span> kaj la aŭgustanoj, surpaŝis la ĉefan floson kaj sidiĝis sub la purpura tendo, la boatoj moviĝis, la remiloj komencis bati la akvon, streĉiĝis la oraj ŝnuroj kaj la floso kun la festeno kaj la gastoj komencis movi sin kaj rondnaĝi sur la lago. Ĉirkaŭe viciĝis aliaj boatoj kaj malgrandaj flosoj, plenaj de citristinoj kaj harpistinoj, kies rozkoloraj korpoj, bildantaj sin sur la bluo de la ĉielo kaj de la akvo kaj rebrilantaj de la oraj instrumentoj, ŝajnis sorbi en sin tiun bluon kaj tiujn brilojn, koloriĝi kaj flori, kiel rozoj.</p>

 <p id="cf1939">El la apudbordaj boskoj, el strangaj konstruaĵoj, speciale starigitaj kaj kaŝitaj en la densaĵo, aŭdiĝis ankaŭ la sonoj de muziko kaj kanto. Resonis la ĉirkaŭaĵo, resonis la boskoj, eĥoj disportis la tonojn de kornoj kaj trumpetoj. La cezaro mem, havante unuflanke <span class="nomo" lang="la" title="Ne-Esperanta nomo. Lingvo: Latino">Poppaea</span>n, aliflanke <span class="nomo" lang="grc" title="Ne-Esperanta nomo. Lingvo: Antikva Greka">Pythagoras</span>on, admiris, kaj, precipe kiam inter la boatoj aperis junaj sklavinoj, alivestitaj kiel sirenoj, kovritaj per verdaj retoj, imitantaj skvamaron, li ne avaris laŭdojn al <span class="nomo" lang="la" title="Ne-Esperanta nomo. Lingvo: Latino">Tigellinus</span>. Li rigardadis tamen, laŭ sia kutimo, al <span class="nomo" lang="la" title="Ne-Esperanta nomo. Lingvo: Latino">Petronius</span>, volante ekkoni la opinion de la “arbitro”; tiu ĉi tamen sintenis indiferente kaj nur, rekte demandita, respondis:</p>

 <p id="cf1940">— Mi opinias, sinjoro, ke dek mil nudaj knabinoj impresas malpli, ol unu.</p>

 <p id="cf1941">Al la cezaro tamen plaĉis la “naĝanto festeno”, ĉar ĝi estis io nova. Oni servis cetere, kiel kutime, tiel eksterordinarajn manĝaĵojn, ke eĉ la imago de <span class="nomo" lang="la" title="Ne-Esperanta nomo. Lingvo: Latino">Apicius</span> svenus je ilia vido, kaj vinojn en tiom da specoj, ke <span class="nomo" lang="la" title="Ne-Esperanta nomo. Lingvo: Latino">Otho</span>, ĉe kiu oni servadis da ili okdek, kaŝus sin sub la akvon pro honto, se li povus vidi tiun lukson. Al la tablo, krom virinoj, sidiĝis ekskluzive aŭgustanoj, inter kiuj <span class="nomo" lang="la" title="Ne-Esperanta nomo. Lingvo: Latino">Vinicius</span> ombrigis ĉiujn per sia beleco. Iam lia figuro kaj vizaĝo konigis profesian soldaton, nun la internaj zorgoj kaj la fizika doloro, kiun li suferis, tiel ĉizis liajn trajtojn, kvazaŭ tuŝus ilin la delikata mano de majstra skulptisto. Lia vizaĝo perdis la iaman brunecon, restis al ĝi tamen la oraj nuancoj de la numida marmoro. La okuloj iĝis pli grandaj, pli malgajaj. Nur lia torso konservis la iaman potencan formon, kvazaŭ kreita por kiraso, sed super tiu ĉi torso de legiano levis sin kapo de greka dio, aŭ almenaŭ de rafinita patricio, kune subtila kaj grandioza. <span class="nomo" lang="la" title="Ne-Esperanta nomo. Lingvo: Latino">Petronius</span>, dirante al li, ke neniu aŭgustanino povus nek volus al li rezisti, parolis, kiel spertulo. Efektive ili rigardis lin ĉiuj, ne esceptante <span class="nomo" lang="la" title="Ne-Esperanta nomo. Lingvo: Latino">Poppaea</span>n kaj la vestpastrinon <span class="nomo" lang="und" title="Ne-Esperanta nomo. Lingvo: nespecifita">Rubrian</span>, kiu ĉeestis la festenon laŭ la deziro de la cezaro.</p>

 <p id="cf1942">Vinoj, glaciigitaj en neĝoj de montsuproj, baldaŭ varmigis la korojn kaj la kapojn de la festenanoj. El la apudborda densaĵo eliĝadis ĉiam novaj boatoj, havantaj la formojn de cikadoj kaj libeloj. La blua spegulo de la lago aspektis kvazaŭ iu surŝutus ĝin per florpetaloj aŭ kvazaŭ ĝin kovrus amaso da papilioj. Super la boatoj tie kaj ie levis sin kolomboj kaj aliaj birdoj el Hindujo kaj Afriko, alligitaj per arĝentaj kaj bluaj fadenoj aŭ ŝnuretoj. La suno jam estis trakurinta la pli grandan parton de la ĉielo, sed la tago, kvankam la festeno okazis en la komenco de majo, estis varma, eĉ brulanta. La lago balancis sin de la frapoj de la remiloj, kiuj batis la ondaron samtakte kun la muziko, sed en la aero ne spiris eĉ plej facila vento kaj la boskoj staris senmove, kvazaŭ ili aŭskultus kaj rigardus sorĉite tion, kio okazis sur la akvo. La floso rondnaĝis senĉese sur la lago, portante ĉiam pli ebriajn kaj pli bruantajn festenanojn. La festeno ne atingis ankoraŭ la mezon, kiam oni jam ne gardis la ordon, en kiu ĉiuj sidiĝis al la tablo. La cezaro mem donis la ekzemplon, ĉar leviĝinte, li ordonis al <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu kuŝis apud <span class="nomo" lang="la" title="Ne-Esperanta nomo. Lingvo: Latino">Rubria</span> la vestpastrino, cedi la lokon, kaj, okupinte lian <em><span class="fremda" lang="la" title="Ne-Esperanta teksto. Lingvo: Latino">triclinium,</span></em> li komencis ion flustri en ŝian orelon. <span class="nomo" lang="la" title="Ne-Esperanta nomo. Lingvo: Latino">Vinicius</span> troviĝis apud <span class="nomo" lang="la" title="Ne-Esperanta nomo. Lingvo: Latino">Poppaea</span>, kiu post momento etendis al li la brakon, petante, ke li rebuku ŝian malfiksiĝintan brakringon, kaj kiam li faris tion per iom tremantaj manoj, ŝi ĵetis al li el sub la longaj okulharoj rigardon kvazaŭ honteman kaj skuis sian oran kapon, ŝajne ion neante. Dume la suno iĝis pli granda, pli ruĝa kaj rulis malrapide trans la pintojn de la boskoj; la gastoj estis jam plejparte tute ebriaj. La floso naĝis nun proksime al la bordoj, sur kiuj, meze da aroj da arboj kaj floroj, oni vidis grupojn da homoj, alivestitaj kiel faŭnoj aŭ satirusoj, ludantaj flutojn, ŝalmojn, tamburetojn, kaj grupojn da knabinoj, prezentantaj nimfojn, driadojn kaj hamadriadojn. La krepusko venis fine meze de ebriaj ekkrioj je la gloro de Luno, sonantaj el sub la tendo: tiam la boskoj eklumis per miloj da lampoj. El la publikejoj, starantaj ĉe la bordoj, ekfluis torentoj da lumo: sur la terasoj aperis novaj grupoj, ankaŭ nudaj, konsistantaj el edzinoj kaj filinoj de plej eminentaj romanaj familioj. Per la voĉo kaj per malmodestaj gestoj ili komencis alvoki la festenanojn. La floso albordiĝis fine, la cezaro kaj aŭgustanoj ĵetis sin en la boskojn, diskuris en la publikejojn, en tendojn, kaŝitajn meze de la densaĵoj, en grotojn, artefaritajn meze de fontoj kaj fontanoj. Frenezo ekregis ĉiujn; neniu sciis, kie perdiĝis la cezaro, kiu estas senatano, kiu kavaliro, kiu akrobato aŭ muzikisto. La satirusoj kaj faŭnoj komencis postkuri la nimfojn. Oni batis per tirsoj la lampojn, por ilin estingi. Kelkajn partojn de la boskoj ekregis mallumo. Ĉie tamen oni aŭdis jen laŭtajn kriojn, jen ridojn, jen flustrojn, jen ekscititan spiradon de homaj brustoj. Romo efektive vidis ĝis tiam nenion similan.</p>

 <p id="cf1943"><span class="nomo" lang="la" title="Ne-Esperanta nomo. Lingvo: Latino">Vinicius</span> ne estis malsobra, kiel dum tiu festeno en la cezara palaco, kiun <span class="nomo" lang="la" title="Ne-Esperanta nomo. Lingvo: Latino">Ligia</span> ĉeestis, sed lin ankaŭ ensorĉis kaj ebriigis la vido de ĉio, kio okazis, kaj fine ekkaptis lin avido je volupto. Ĵetinte sin en la arbaron, li kuris kun la aliaj, serĉante, kiu el la driadoj ŝajnos al li plej bela. Ĉiumomente novaj aroj da ili, kantante kaj kriante, kuris preter li, pelataj de faŭnoj, satirusoj, senatanoj, kavaliroj kaj de resonoj de la muziko. Ekvidinte fine aran da knabinoj, kondukatan de unu, alivestita kiel Diano, li eksaltis al ili, volante rigardi de pli proksime la diinon, kaj subite la koro haltis en lia brusto. Ĉar ekŝajnis al li, ke en la diino, kronita per luno, li rekonas <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf1944">Ili dume ekĉirkaŭis lin per freneza dancrondo, kaj post momento, volante lin videble instigi al persekuto, diskuris, kiel aro da kapreolinoj. Sed li restis loke, kun batanta koro, sen spiro, ĉar kvankam li ekkonis, ke la Diano ne estis <span class="nomo" lang="la" title="Ne-Esperanta nomo. Lingvo: Latino">Ligia</span> kaj de proksime eĉ ŝin ne similis, la tro forta impreso senigis lin de la fortoj. Subite ekregis lin sopiro je <span class="nomo" lang="la" title="Ne-Esperanta nomo. Lingvo: Latino">Ligia</span>, sopiro tiel senlima, kian li spertis neniam en la vivo, kaj la amo al ŝi ekfluis per nova, grandega ondo en lian bruston. Neniam ŝi ŝajnis al li pli kara, pli ĉasta kaj pli adorinda, ol en tiu ĉi arbaro de diboĉo kaj de freneza malĉasto. Antaŭ momento li mem volis trinki el ĉi tiu pokalo kaj partopreni tiun ĉi orgion de volupto kaj senhonto, nun ekkaptis lin malplaĉo kaj abomeno. Li eksentis, ke lin sufokas abomeno, ke lia brusto bezonas aeron kaj la okuloj stelojn, ne vualitajn de la densaĵo de tiu ĉi terura arbaro, kaj li decidis forkuri. Sed apenaŭ li ekiris, ekstaris antaŭ li virina figuro kun kapo ĉirkaŭvolvita per vualo, kaj, apoginte la manojn sur liaj ŝultroj, komencis flustri, ĉirkaŭverŝante per varmega spiro lian vizaĝon:</p>

 <p id="cf1945">— Mi amas vin!... Venu! Neniu nin vidos, rapidu!</p>

 <p id="cf1946"><span class="nomo" lang="la" title="Ne-Esperanta nomo. Lingvo: Latino">Vinicius</span> vekiĝis, kvazaŭ el dormo:</p>

 <p id="cf1947">— Kiu vi estas?</p>

 <p id="cf1948">Sed ŝi apogis sin sur li per la brusto kaj komencis insisti:</p>

 <p id="cf1949">— Rapidu! Rigardu, solece estas ĉirkaŭe, kaj mi vin amas! Venu!</p>

 <p id="cf1950">— Kiu vi estas? — ripetis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1951">— Divenu!...</p>

 <p id="cf1952">Dirinte ĉi tion, ŝi alpremis tra la vualo la buŝon al lia buŝo, tirante al si samtempe lian kapon, ĝis fine, kiam ekmankis al ŝi la spiro, ŝi detiris de li la vizaĝon.</p>

 <p id="cf1953">— La nokto de amo!... la nokto de volupto! — ŝi parolis, rapide kaptante la aeron. — Hodiaŭ estas permesite!... Prenu min!</p>

 <p id="cf1954">Sed tiu ĉi kiso brulvundis <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj inspiris al li novan abomenon. Lia animo kaj koro estis for kaj en la tuta mondo ekzistis por li neniu, krom <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf1955">Do, forŝovinte per la mano la vualitinon, li diris;</p>

 <p id="cf1956">— Kiu ajn vi estas mi amas alian kaj mi ne volas vin.</p>

 <p id="cf1957">Tiam ŝi mallevis al li la kapon:</p>

 <p id="cf1958">— Levu la vualon...</p>

 <p id="cf1959">Sed en la sama momento ekbruetis la folioj de proksimaj mirtoj; la vualitino malaperis, kiel sonĝa bildo, nur de malproksime aŭdiĝis ŝia rido, iel stranga kaj malbonaŭgura.</p>

 <p id="cf1960"><span class="nomo" lang="la" title="Ne-Esperanta nomo. Lingvo: Latino">Petronius</span> ekstaris antaŭ <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1961">— Mi aŭdis kaj vidis — li diris.</p>

 <p id="cf1962">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> respondis:</p>

 <p id="cf1963">— Ni iru for!...</p>

 <p id="cf1964">Ili foriris. Ili preterpasis la brile lumigitajn publikejojn, la boskon, vicon de surĉevalaj pretorianoj kaj retrovis la portilojn.</p>

 <p id="cf1965">— Mi kuniros al vi — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf1966">Kaj ili sidiĝis kune. Sed envoje ambaŭ silentis. Nur kiam li troviĝis en la domo de <span class="nomo" lang="la" title="Ne-Esperanta nomo. Lingvo: Latino">Vinicius</span>, en la <em><span class="fremda" lang="la" title="Ne-Esperanta teksto. Lingvo: Latino">atrium,</span></em> <span class="nomo" lang="la" title="Ne-Esperanta nomo. Lingvo: Latino">Petronius</span> diris:</p>

 <p id="cf1967">— Ĉu vi scias, kiu ŝi estis?</p>

 <p id="cf1968">— Rubia! — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>, ektreminte pro la nura penso, ke <span class="nomo" lang="la" title="Ne-Esperanta nomo. Lingvo: Latino">Rubria</span> estis vestpastrino.</p>

 <p id="cf1969">— Ne.</p>

 <p id="cf1970">— Do kiu?</p>

 <p id="cf1971">— La fajro de Vesto estas malsanktigita, ĉar <span class="nomo" lang="la" title="Ne-Esperanta nomo. Lingvo: Latino">Rubria</span> estis kun la cezaro. Sed kun vi parolis...</p>

 <p id="cf1972">Kaj li finis ankoraŭ pli mallaŭte:</p>

 <p id="cf1973">— La <em><span class="fremda" lang="la" title="Ne-Esperanta teksto. Lingvo: Latino">diva</span></em> aŭgustino.</p>

 <p id="cf1974">Sekvis momento da silento.</p>

 <p id="cf1975">— La cezaro — diris <span class="nomo" lang="la" title="Ne-Esperanta nomo. Lingvo: Latino">Petronius</span> — ne sciis kaŝi de ŝi sian pasion al <span class="nomo" lang="la" title="Ne-Esperanta nomo. Lingvo: Latino">Rubria</span>, do ŝi volis eble venĝi, kaj mi malhelpis ŝin tial, ĉar se vi, rekoninte la aŭgustinon, rifuzus al ŝi, vi estus nerevokeble perdita: vi, <span class="nomo" lang="la" title="Ne-Esperanta nomo. Lingvo: Latino">Ligia</span>, kaj eble mi ankaŭ.</p>

 <p id="cf1976">Sed <span class="nomo" lang="und" title="Ne-Esperanta nomo. Lingvo: nespecifita">Vinicus</span> eksplodis:</p>

 <p id="cf1977">— Mi havas jam sufiĉe! Tedas min jam Romo, la cezaro, la festenoj, la aŭgustino, <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj vi ĉiuj! Mi sufokiĝas! mi ne povas tiel vivi! mi ne povas! Vi komprenas!</p>

 <p id="cf1978">— Vi perdas la prudenton, juĝon, mezuron! <span class="nomo" lang="la" title="Ne-Esperanta nomo. Lingvo: Latino">Vinicius</span>!</p>

 <p id="cf1979">— Mi amas ŝin solan en la mondo!</p>

 <p id="cf1980">— Kio do?</p>

 <p id="cf1981">— Do mi ne volas alian amon, mi ne volas vian vivon, viajn festenojn, vian senhonton kaj viajn krimojn!</p>

 <p id="cf1982">— Kio okazas kun vi? Ĉu vi estas kristano?</p>

 <p id="cf1983">Kaj la juna viro ĉirkaŭprenis la kapon per la manoj kaj komencis ripeti, kvazaŭ kun malespero:</p>

 <p id="cf1984">— Ankoraŭ ne! Ankoraŭ ne!</p>

 </div>

 <div class="chapitro" id="quovadis32"> <h3 id="cf1985">ĈAPITRO <span class="num" title="">XXXII</span> </h3> <p id="cf1986"><span class="nomo" lang="la" title="Ne-Esperanta nomo. Lingvo: Latino">Petronius</span> foriris hejmen, movante la ŝultrojn kaj tre malkontenta. Nun li ankaŭ rimarkis, ke li kaj <span class="nomo" lang="la" title="Ne-Esperanta nomo. Lingvo: Latino">Vinicius</span> ĉesis kompreni sin reciproke kaj ke iliaj animoj tute disiĝis. Iam <span class="nomo" lang="la" title="Ne-Esperanta nomo. Lingvo: Latino">Petronius</span> havis grandegan influon je la juna soldato. Li estis en ĉio la modelo kaj ofte kelkaj liaj ironioj vortoj sufiĉis, por <span class="nomo" lang="la" title="Ne-Esperanta nomo. Lingvo: Latino">Vinicius</span>on de io deturni aŭ ol io instigi. Nun restis el tiu influo nenio, tiagrade, ke <span class="nomo" lang="la" title="Ne-Esperanta nomo. Lingvo: Latino">Petronius</span> ne provis eĉ la antaŭajn rimedojn, sentante, ke lia spriteco kaj ironio deglitos senefike de la novaj tavoloj, kiujn sur la animon de <span class="nomo" lang="la" title="Ne-Esperanta nomo. Lingvo: Latino">Vinicius</span> metis la amo kaj konatiĝo kun la nekomprenebla kristana mondo. La sperta skeptikulo komprenis, ke li perdis la ŝlosilon al tiu animo. Tio inspiris al li malkontentecon kaj eĉ timon, kiun plifortigis ankoraŭ la okazoj de la lasta nokto. “Se ĝi estas flanke de la aŭgustino ne pasema deziro, sed pli daŭra pasio — pensis <span class="nomo" lang="la" title="Ne-Esperanta nomo. Lingvo: Latino">Petronius</span> — tiam okazos unu el la du: aŭ <span class="nomo" lang="la" title="Ne-Esperanta nomo. Lingvo: Latino">Vinicius</span> ŝin ne rezistos kaj povos perei pro iu ajn trafo, aŭ kio nun estas pri li pli kredebla, li rezistos; tiuokaze li sendube pereos, kaj kun li eble mi ankaŭ, almenaŭ tial, ke mi estas lia parenco kaj ke la aŭgustino, direktinte sian malamikecon al la tuta familio, transĵetos sian influon sur la pesilteleron de <span class="nomo" lang="la" title="Ne-Esperanta nomo. Lingvo: Latino">Tigellinus</span>.” Kaj tiel estis malbone, kaj alie. <span class="nomo" lang="la" title="Ne-Esperanta nomo. Lingvo: Latino">Petronius</span> estis homo kuraĝa kaj ne timis la morton, tamen, atendante de ĝi nenion, li ne volis ĝin elvoki. Post longa pripenso li decidis fine, ke plej bone kaj plej sendanĝere estos vojaĝigi <span class="nomo" lang="la" title="Ne-Esperanta nomo. Lingvo: Latino">Vinicius</span>on for el Romo. Ha! se li povus krome doni al li <span class="nomo" lang="la" title="Ne-Esperanta nomo. Lingvo: Latino">Ligia</span>n, kiel vojaĝan donacon, li farus tion ĉi kun plezuro. Sed eĉ sen tio li esperis, ke ne estos al li tre malfacile inklinigi <span class="nomo" lang="la" title="Ne-Esperanta nomo. Lingvo: Latino">Vinicius</span>on al forveturo. Tiam li diskonigus sur Palatino famon pri malsano de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj forturnus la danĝeron tiel de li, kiel de si mem. La aŭgustino finfine ne sciis, ĉu ŝi estis rekonita de <span class="nomo" lang="la" title="Ne-Esperanta nomo. Lingvo: Latino">Vinicius</span>; ŝi povis supozi, ke ne, do ŝia memamo ĝis nun ne multe suferis. Alie povus tamen okazi en la estonteco, kaj kontraŭ tio oni devis antaŭagi. <span class="nomo" lang="la" title="Ne-Esperanta nomo. Lingvo: Latino">Petronius</span> deziris antaŭ ĉio ĝisatendi pli konvenan tempon, ĉar li komprenis, ke se la cezaro foje iros Aĥajon, tiam <span class="nomo" lang="la" title="Ne-Esperanta nomo. Lingvo: Latino">Tigellinus</span>, kiu el la aferoj de l’ arto komprenis nenion, troviĝos sur la dua plano kaj perdos sian influon. En Grekujo <span class="nomo" lang="la" title="Ne-Esperanta nomo. Lingvo: Latino">Petronius</span> estis certa pri venko kontraŭ ĉiuj rivaloj.</p>

 <p id="cf1987">Dume li decidis atenti <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj inklinigi lin al vojaĝo. Dum dekkelkaj tagoj li eĉ pensis pri tio, ke se li havigus de la cezaro edikton, ekzilantan la kristanojn el Romo, <span class="nomo" lang="la" title="Ne-Esperanta nomo. Lingvo: Latino">Ligia</span> forlasus ĝin kune kun la aliaj konfesantoj de Kristo, kaj <span class="nomo" lang="la" title="Ne-Esperanta nomo. Lingvo: Latino">Ligia</span>n sekvus <span class="nomo" lang="la" title="Ne-Esperanta nomo. Lingvo: Latino">Vinicius</span>. Tiam persvadoj ne estus por li bezonaj. Ja antaŭ ne tre longa tempo, kiam la judoj komencis tumulti pro malamo kontraŭ la kristanoj, la cezaro <span class="nomo" lang="la" title="Ne-Esperanta nomo. Lingvo: Latino">Claudius</span>, ne sciante distingi la unuajn de la aliaj, ekzilis la judojn. Kial do <span class="nomo" lang="la" title="Ne-Esperanta nomo. Lingvo: Latino">Nero</span> ne ekzilu la kristanojn? Estus pli da loko en Romo. <span class="nomo" lang="la" title="Ne-Esperanta nomo. Lingvo: Latino">Petronius</span> post tiu “naĝanta festeno” vidadis ĉiutage Neron sur Palatino kaj en aliaj domoj. Sugestii al li similan penson estus facile, ĉar <span class="nomo" lang="la" title="Ne-Esperanta nomo. Lingvo: Latino">Nero</span> neniam kontraŭstaris al persvadoj, kaŭzantaj al iu pereon aŭ malutilon. Post matura pripenso <span class="nomo" lang="la" title="Ne-Esperanta nomo. Lingvo: Latino">Petronius</span> pretigis en la kapo la tutan planon. Nome, li aranĝos ĉe si festenon kaj dum tiu festeno li inklinigos la cezaron eldoni la edikton. Li eĉ esperis, ke sendube al li la cezaro konfidos la plenumon. Tiam li foririgus <span class="nomo" lang="la" title="Ne-Esperanta nomo. Lingvo: Latino">Ligia</span>n kun ĉiuj konsideroj, ŝuldataj al la amatino de <span class="nomo" lang="la" title="Ne-Esperanta nomo. Lingvo: Latino">Vinicius</span>, ekzemple en Bajojn, kaj tie ili amu unu la alian kaj amuzu sin per la kristanismo, kiom plaĉos al ili.</p>

 <p id="cf1988">Dume li vizitadis <span class="nomo" lang="la" title="Ne-Esperanta nomo. Lingvo: Latino">Vinicius</span>on ofte, unue tial, ke malgraŭ la tuta romana egoismo li ne povis seniĝi de amo al li, due, por inklinigi lin forvojaĝi. <span class="nomo" lang="la" title="Ne-Esperanta nomo. Lingvo: Latino">Vinicius</span> ŝajnigis sin malsana kaj ne montriĝadis sur Palatino, kie naskiĝadis ĉiutage aliaj projektoj. Unu tagon fine <span class="nomo" lang="la" title="Ne-Esperanta nomo. Lingvo: Latino">Petronius</span> ekaŭdis el la buŝo de la cezaro mem, ke li nepre veturos post tri tagoj Antiumon, kaj la sekvintan tagon li iris sciigi ĉi tion al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf1989">Sed tiu ĉi montris al li liston de personoj, invititaj en Antiumon, kiun matene alportis al li liberigito de la cezaro.</p>

 <p id="cf1990">— Estas sur ĝi mia nomo — li diris — kaj estas ankaŭ la via. Reveninte, vi trovos hejme saman liston.</p>

 <p id="cf1991">— Se mi ne estus inter la invititoj — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — tio signifus, ke mi devas morti, kaj mi ne supozas, ke tio okazos antaŭ la vojaĝo en Aĥajon. Tie mi estos tro bezona al <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf1992">Poste, trarigardinte la liston, li diris:</p>

 <p id="cf1993">— Apenaŭ ni revenis Romon, ni ĝin devas denove forlasi kaj treni nin en Antiumon. Sed ni devas! ĉar ĝi estas ne nur invito, sed kune ordono.</p>

 <p id="cf1994">— Kaj se iu ne obeus?</p>

 <p id="cf1995">— Li ricevus alispecan alvokon: ke li iru vojaĝon multe pli longan, tiun, de kiu oni ne revenas. Kiel domaĝe, ke vi ne obeis mian konsilon kaj ne forveturis, dum estis ankoraŭ tempo. Nun vi devas iri Antiumon.</p>

 <p id="cf1996">— Nun mi devas iri Antiumon... Rigardu, en kia tempo ni vivas kaj kiel malnoblaj sklavoj ni estas.</p>

 <p id="cf1997">— Ĉu vi tion nur hodiaŭ rimarkis?</p>

 <p id="cf1998">— Ne, sed vidu, vi argumentis, ke la kristana instruo estas malamiko de la vivo, ĉar ĝi metas sur ĝin katenojn. Sed ĉu povas esti katenoj pli pezaj, ol tiuj, kiujn ni portas? Vi diris: Grekujo kreis la saĝecon kaj belecon, kaj Romo la potencon. Kie estas nia potenco?</p>

 <p id="cf1999">— Voku al vi <span class="nomo" lang="la" title="Ne-Esperanta nomo. Lingvo: Latino">Chil</span>on. Filozofado tute ne logas min hodiaŭ. Je Herkulo! ne mi kreis tiun ĉi tempon kaj ne mi respondas por ĝi. Ni parolu pri Antiumo. Sciu, ke tie atendas vin granda danĝero kaj ke pli bone estus eble por vi provi viajn fortojn kontraŭ tiu <span class="nomo" lang="la" title="Ne-Esperanta nomo. Lingvo: Latino">Ursus</span>, kiu sufokis <span class="nomo" lang="la" title="Ne-Esperanta nomo. Lingvo: Latino">Crot</span>on, al tien iri, tamen vi ne povas ne iri.</p>

 <p id="cf2000"><span class="nomo" lang="la" title="Ne-Esperanta nomo. Lingvo: Latino">Vinicius</span> senzorge svingis la manon kaj diris:</p>

 <p id="cf2001">— Danĝero! Ni ĉiuj vadas en la mallumo de morto, kaj ĉiumomente alia kapo profundiĝas en tiun mallumon.</p>

 <p id="cf2002">— Ĉu mi nomu al vi ĉiujn, kiuj havis iom da prudento kaj tial, malgraŭ la tempoj de <span class="nomo" lang="la" title="Ne-Esperanta nomo. Lingvo: Latino">Tiberius</span>, <span class="nomo" lang="la" title="Ne-Esperanta nomo. Lingvo: Latino">Caligula</span>, <span class="nomo" lang="la" title="Ne-Esperanta nomo. Lingvo: Latino">Claudius</span> kaj <span class="nomo" lang="la" title="Ne-Esperanta nomo. Lingvo: Latino">Nero</span> ĝisvivis la aĝon de okdek aŭ naŭdek jaroj? Servu al vi kiel ekzemplo jen tia <span class="nomo" lang="la" title="Ne-Esperanta nomo. Lingvo: Latino">Domitius Afer</span>. Li maljuniĝis trankvile, kvankam dum la tuta vivo li estis ŝtelisto kaj kanajlo.</p>

 <p id="cf2003">— Eble tial! eble ĝuste tial! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2004">Poste li komencis trarigardi la liston kaj diris:</p>

 <p id="cf2005">— <span class="nomo" lang="la" title="Ne-Esperanta nomo. Lingvo: Latino">Tigellinus</span>, <span class="nomo" lang="la" title="Ne-Esperanta nomo. Lingvo: Latino">Vatinius</span>, <span class="nomo" lang="la" title="Ne-Esperanta nomo. Lingvo: Latino">Sextus Africanus</span>, <span class="nomo" lang="la" title="Ne-Esperanta nomo. Lingvo: Latino">Aquillinus Regulus</span>, <span class="nomo" lang="la" title="Ne-Esperanta nomo. Lingvo: Latino">Suilius Nerulinus</span>, <span class="nomo" lang="la" title="Ne-Esperanta nomo. Lingvo: Latino">Eprius Marcellus</span> kaj tiel plu! kia kolekto da sentaŭguloj kaj friponoj! Kaj oni pensu nur, ke ĝi regas la mondon! Ĉu ne pli konvenus al ili portadi tra urbetoj iun egiptan aŭ sirian idolon, muzikaĉi per <em><span class="fremda" lang="la" title="Ne-Esperanta teksto. Lingvo: Latino">sistrae</span></em> kaj perlabori la panon per aŭgurado aŭ ŝnursaltado?</p>

 <p id="cf2006">— Aŭ prezentadi dresitajn simiojn, kalkulantajn hundojn, aŭ azenon, blovantan en fluton — aldonis <span class="nomo" lang="la" title="Ne-Esperanta nomo. Lingvo: Latino">Petronius</span>. — Ĉio tio estas vera, sed ni parolu pri io pli grava. Streĉu vian atenton kaj aŭskultu min: mi rakontis sur Palatino, ke vi estas malsana kaj ne povas forlasi la domon, dume via nomo troviĝas tamen sur la listo, kio pruvas, ke iu ne kredis miajn rakontojn kaj speciale zorgis pri via invito. Por <span class="nomo" lang="la" title="Ne-Esperanta nomo. Lingvo: Latino">Nero</span> tio estas tute indiferenta, ĉar vi estas por li soldato, kun kiu oni povas babili eventuale pri cirkaj vetkuroj, sed kiu pri la poezio kaj muziko havas nenian ideon. La figurigon de via nomo sur la listo prizorgis do verŝajne <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj tio signifas, ke ŝia pasio al vi ne estis pasema ekdeziro, kaj ke ŝi volas vin konkeri.</p>

 <p id="cf2007">— Kuraĝa aŭgustino ŝi estas!</p>

 <p id="cf2008">— Kuraĝa, vere, ĉar ŝi povas sin pereigi nesaveble. Inspiru al ŝi Venuso plej baldaŭ alian amon, sed kiel longe ŝi deziras vin, vi devas agi kun ĉia singardo. Al la Kuprobarba ŝi jam komencas estis indiferenta; li preferas nun jam <span class="nomo" lang="und" title="Ne-Esperanta nomo. Lingvo: nespecifita">Rubrian</span> aŭ <span class="nomo" lang="grc" title="Ne-Esperanta nomo. Lingvo: Antikva Greka">Pythagoras</span>on, sed pro la nura memamo li venĝus kontraŭ vi ambaŭ plej terure.</p>

 <p id="cf2009">— En la bosko mi ne sciis, ke al mi parolas la aŭgustino, sed vi ja subaŭskultis kaj vi scias, kion mi respondis al ŝi: ke mi amas alian kaj ke mi ŝin ne volas.</p>

 <p id="cf2010">— Kaj mi admonas vin je ĉiuj subteraj dioj, ne perdu tiun reston de la prudento, kiun la kristanoj lasis al vi. Kiel oni povas heziti, havante elekton inter pereo verŝajna kaj certa? Ĉu mi ne diris jam al vi, ke se vi vundus la memamon de la aŭgustino, vi estus perdita nesaveble? Je Hadeso! Se la vivo vin tedas, prefere tuj distranĉu viajn vejnojn aŭ ĵetu vin sur glavon, ĉar se vi ofendos <span class="nomo" lang="la" title="Ne-Esperanta nomo. Lingvo: Latino">Poppaea</span>n, povas vin trafi morto malpli facila. Iam estis pli agrable paroli kun vi! Kio ĝuste vin ĝenas? Ĉu vi ion perdos pro tio? Ĉu ĝi malhelpos al vi ami vian <span class="nomo" lang="la" title="Ne-Esperanta nomo. Lingvo: Latino">Ligia</span>n? Memoru, krom, ke <span class="nomo" lang="la" title="Ne-Esperanta nomo. Lingvo: Latino">Poppaea</span> vidis ŝin sur Palatino kaj ne estos al ŝi malfacile diveni, por kiu vi rifuzas tiel altan favoron. Kaj tiam ŝi retrovos <span class="nomo" lang="la" title="Ne-Esperanta nomo. Lingvo: Latino">Ligia</span>n, eĉ sub la tero. Vi pereigos ne nur vin mem, sed ankaŭ <span class="nomo" lang="la" title="Ne-Esperanta nomo. Lingvo: Latino">Ligia</span>n — vi komprenas?</p>

 <p id="cf2011"><span class="nomo" lang="la" title="Ne-Esperanta nomo. Lingvo: Latino">Vinicius</span> aŭskultis, kvazaŭ pensante pri io alia, fine li diris:</p>

 <p id="cf2012">— Mi devas ŝin vidi.</p>

 <p id="cf2013">— Kiun? <span class="nomo" lang="la" title="Ne-Esperanta nomo. Lingvo: Latino">Ligia</span>n?</p>

 <p id="cf2014">— <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf2015">— Ĉu vi scias, kie ŝi estas?</p>

 <p id="cf2016">— Ne.</p>

 <p id="cf2017">— Do vi komencos ree serĉi ŝin en malnovaj tombejoj kaj en Transtibro?</p>

 <p id="cf2018">— Mi ne scias, sed mi devas ŝin vidi.</p>

 <p id="cf2019">— Bone. Kvankam ŝi estas kristanino, montriĝos eble, ke ŝi estas pli prudenta, ol vi, kaj ĝi montriĝos sendube, se ŝi ne volas vian pereon.</p>

 <p id="cf2020"><span class="nomo" lang="la" title="Ne-Esperanta nomo. Lingvo: Latino">Vinicius</span> movis la ŝultrojn.</p>

 <p id="cf2021">— Ŝi savis min el la manoj de <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf2022">— Tiuokaze rapidu, ĉar la Kuprobarba ne prokrastos la forveturon. Mortverdiktojn li povas eldoni ankaŭ el Antiumo.</p>

 <p id="cf2023">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ne aŭskultis. Okupis lin unu sola penso: vidi <span class="nomo" lang="la" title="Ne-Esperanta nomo. Lingvo: Latino">Ligia</span>n, do li komencis mediti pri la rimedoj.</p>

 <p id="cf2024">Dume okazis cirkonstanco, kiu povis forigi ĉiujn malfacilaĵojn. Nome, la sekvantan tagon neatendite venis al li <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf2025">Li venis mizera kaj ĉifonvestita, kun signoj de malsato sur la vizaĝo, en disŝirita vestaĉo, tamen la servistoj, al kiuj antaŭe estis ordonite enlasadi lin je ĉiu horo de tago kaj nokto, ne kuraĝis lin reteni, tiel, ke li iris rekte en la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kaj, ekstarinte antaŭ <span class="nomo" lang="la" title="Ne-Esperanta nomo. Lingvo: Latino">Vinicius</span>, diris:</p>

 <p id="cf2026">— La dioj donu al vi senmortecon kaj dividu kun vi la regadon de la mondo.</p>

 <p id="cf2027"><span class="nomo" lang="la" title="Ne-Esperanta nomo. Lingvo: Latino">Vinicius</span> en la unua momento sentis la deziron ordoni puŝi lin ekster la pordon. Sed venis al li la penso, ke eble la greko scias ion pri <span class="nomo" lang="la" title="Ne-Esperanta nomo. Lingvo: Latino">Ligia</span>, kaj la scivolo venkis la abomenon.</p>

 <p id="cf2028">— Ĉu estas vi? — li demandis. — Kio okazis kun vi?</p>

 <p id="cf2029">— Malbona estas mia sorto, filo de Jovo — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — La vera virto estas komercaĵo, pri kiu neniu hodiaŭ demandas, kaj vera saĝulo devas esti kontenta eĉ pro tio, se unufoje en kvin tagoj li havas sufiĉe da mono, por aĉeti ĉe buĉisto ŝafan kapon, kiun li ĉirkaŭmordas en mansardo, trinketante ĉe tio siajn larmojn. Ha, sinjoro! Ĉion, kion vi al mi donis, mi elspezis por libroj ĉe <span class="nomo" lang="la" title="Ne-Esperanta nomo. Lingvo: Latino">Atractus</span>, kaj poste oni min priŝtelis, ruinigis; la sklavino, kiu devis skribadi mian scion, forkuris, kunprenante la reston de tio, per kio min favoris via malavareco. Mizera mi estas, sed mi ekpensis: al kiu mi iru, se ne al vi, Serapiso, kiun mi amas, adoras kaj por kiu mi riskis la vivon?</p>

 <p id="cf2030">— Por kio vi venas kaj kion vi alportas?</p>

 <p id="cf2031">— Mi venas por helpo, Baalo, kaj mi alportas al vi mian mizeron, miajn larmojn, mian amon kaj fine informojn, kiujn mi kolektis pro amo al vi. Ĉu vi memoras, sinjoro, kion mi diris al vi antaŭ certa tempo, ke mi vendis al la sklavino de la dia <span class="nomo" lang="la" title="Ne-Esperanta nomo. Lingvo: Latino">Petronius</span> unu fadenon el la zoneto de Venuso el Pafaso?... Mi informiĝis, ĉu tio helpis al ŝi, kaj vi, filo de Suno, kiu scias, kio okazas en la domo de <span class="nomo" lang="la" title="Ne-Esperanta nomo. Lingvo: Latino">Petronius</span>, scias ankaŭ, kio estas tie <span class="nomo" lang="la" title="Ne-Esperanta nomo. Lingvo: Latino">Eunice</span>. Mi havas ankoraŭ unu tian fadenon. Mi ĝin konservis por vi, sinjoro.</p>

 <p id="cf2032">Ĉi-momente li interrompis, rimarkinte koleron, ŝvelantan en la brovoj de <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj, volante antaŭi la eksplodon, li diris rapide:</p>

 <p id="cf2033">— Mi scias, kie loĝas la dia <span class="nomo" lang="la" title="Ne-Esperanta nomo. Lingvo: Latino">Ligia</span>, mi montros al vi, sinjoro, la domon kaj la strateton.</p>

 <p id="cf2034"><span class="nomo" lang="la" title="Ne-Esperanta nomo. Lingvo: Latino">Vinicius</span> subpremis la emocion, kiun kaŭzis al li ĉi tiu novaĵo, kaj diris:</p>

 <p id="cf2035">— Kie ŝi estas?</p>

 <p id="cf2036">— Ĉe <span class="nomo" lang="la" title="Ne-Esperanta nomo. Lingvo: Latino">Linus</span>, maljuna kristana pastro. Ŝi estas ĉe li kune kun <span class="nomo" lang="la" title="Ne-Esperanta nomo. Lingvo: Latino">Ursus</span>, kaj tiu ĉi, kiel antaŭe, laboras ĉe la muelisto, kiu nomas sin, kiel via <em><span class="fremda" lang="la" title="Ne-Esperanta teksto. Lingvo: Latino">dispensator,</span></em> sinjoro, <span class="nomo" lang="la" title="Ne-Esperanta nomo. Lingvo: Latino">Demas</span>... Jes, <span class="nomo" lang="la" title="Ne-Esperanta nomo. Lingvo: Latino">Demas</span>!... <span class="nomo" lang="la" title="Ne-Esperanta nomo. Lingvo: Latino">Ursus</span> laboras nokte, do, ĉirkaŭiginte nokte la domon, oni lin ne renkontos... <span class="nomo" lang="la" title="Ne-Esperanta nomo. Lingvo: Latino">Linus</span> estas maljuna... Kaj hejme, krom ili, estas ankoraŭ nur du aĝaj virinoj.</p>

 <p id="cf2037">— De kie vi scias ĉion tion?</p>

 <p id="cf2038">— Vi memoras, sinjoro, ke la kristanoj havis min en siaj manoj kaj ŝparis min. <span class="nomo" lang="la" title="Ne-Esperanta nomo. Lingvo: Latino">Glaucus</span> eraras, vere, kredante, ke mi estas la kaŭzo de liaj malfeliĉoj, sed li ekkredis tion, kompatindulo, kaj kredas ĝis nun — tamen ili min ŝparis! Ne miru do, sinjoro, ke dankemo plenigis mian koron. Mi estas homo el la malnovaj, plibonaj tempoj. Mi do pensis: ĉu mi forgesu miajn amikojn kaj bonfarintojn? Ĉu mi ne estus ŝtonkora, se mi ne demandus pri ili, ne informiĝus, kio kun ili okazas, kiel ili fartas kaj kie ili loĝas? Je la pesinusa Cibelo! ne mi estas kapabla al tio. Komence detenadis min la timo, ke ili povus miskompreni miajn intencojn. Sed la amo, kiun mi havas al ili, montriĝis pli granda, ol la timo, kaj precipe kuraĝigis min tiu ilia facileco en pardonado de ĉiuj malbonagoj. Antaŭ ĉio tamen mi pensis pri vi, sinjoro. Nia lasta militiro finiĝis malvenke, kaj ĉu tiu filo de Fortuno povas paciĝi kun tiu ĉi penso? Do mi preparis por vi venkon. La dormo staras aparte. Vi povas ordoni al viaj sklavoj ĉirkaŭigi ĝin tiel, ke eĉ muso el ĝi ne forŝteliĝu. Ho sinjoro, sinjoro! de vi sola dependas, ke ankoraŭ la hodiaŭan nokton tiu grandanima reĝidino troviĝu en via domo. Sed se tio okazos, pensu, ke kunhelpis tion la tre malriĉa kaj malsata filo de mia patro.</p>

 <p id="cf2039">La sango ekfluis en la kapon de <span class="nomo" lang="la" title="Ne-Esperanta nomo. Lingvo: Latino">Vinicius</span>. La tento refoje ekskuis lian tutan estaĵon. Jes! tio ĉi estis rimedo, kaj ĉi-foje tute certa. Se li foje havos <span class="nomo" lang="la" title="Ne-Esperanta nomo. Lingvo: Latino">Ligia</span>n ĉe si, kiu kapablos ŝin de li forpreni? Se li foje igos <span class="nomo" lang="la" title="Ne-Esperanta nomo. Lingvo: Latino">Ligia</span>n sia amatino, kion alian ŝi povos fari, ol resti lia amatino por ĉiam? Kaj pereu tiam ĉiuj instruoj! Kion tiam signifos por li la kristanoj kun sia kompatemo kaj malserena kredo? Ĉu ne estas tempo forskui de si ĉion tion? Ĉu ne estas tempo komenci vivi, kiel ĉiuj vivas? Kion poste faros <span class="nomo" lang="la" title="Ne-Esperanta nomo. Lingvo: Latino">Ligia</span>, kiel ŝi pacigos sian sorton kun la instruo, kiun ŝi konfesas, tio ankaŭ estas malpli grava. Tiuj aferoj ne gravas! Antaŭe ŝi estos lia, kaj ŝi estos lia eĉ jam hodiaŭ. Kaj tio ankaŭ estas demando, ĉu ŝia animo persistos ĉe tiu instruo kontraŭ tiu nova por ŝi mondo, kontraŭ la volupto kaj ekstazoj, al kiuj ŝi devos subiĝi? Kaj ĝi povas okazi jam en tiu ĉi nokto. Sufiĉas reteni <span class="nomo" lang="la" title="Ne-Esperanta nomo. Lingvo: Latino">Chil</span>on kaj doni je la krepusko la ordonojn. Kaj poste — ĝojo sen fino! “Kio estis mia vivo? — pensis <span class="nomo" lang="la" title="Ne-Esperanta nomo. Lingvo: Latino">Vinicius</span> — suferado, nesatigita pasio kaj ferado de senĉesaj demandoj al mi mem — sen respondoj”. Tiel ĉio estos tranĉita kaj finita. Li rememoras vere, ke li promesis al ŝi ne levi kontraŭ ŝin la manon. Sed je kio li ĵuris? Ne je la dioj, ĉar li jam ne kredis je ili, ne je Kristo, ĉar je Kristo li ankoraŭ ne kredis. Cetere, se ŝi sentos sin ofendita, li edzinigos ŝin kaj tiel rekompencos al ŝi la ofendon. Jes! al tio ĉi li sentas sin devigita, ĉar li ja ŝuldas al ŝi la vivon. Ĉe tio li rememoris la tagon, en kiu li enfalis kun <span class="nomo" lang="la" title="Ne-Esperanta nomo. Lingvo: Latino">Croto</span> en ŝian rifuĝejon; li rememoris la levitan super si pugnegon de <span class="nomo" lang="la" title="Ne-Esperanta nomo. Lingvo: Latino">Ursus</span> kaj ĉion, kio sekvis poste. Li ekvidis ŝin denove, klinitan super lia lito, vestitan per sklavina vesto, belegan, kiel diino, bonfaran kaj adoratan. Liaj okuloj malgraŭvole direktiĝis al la <em><span class="fremda" lang="la" title="Ne-Esperanta teksto. Lingvo: Latino">lararium</span></em> kaj al tiu kruceto, kiun ŝi lasis al li, forirante. Ĉu ĉion tion li repagos al ŝi per nova atenco? Ĉu li trenos ŝin je la haroj en la <em><span class="fremda" lang="la" title="Ne-Esperanta teksto. Lingvo: Latino">cubiculum,</span></em> kiel sklavinon? Kaj kiel li scios tion fari, se li ne nur avidas, sed ankaŭ amas ŝin, kaj li amas ŝin ĝuste pro tio, ke ŝi estas tia, kia ŝi estas? Kaj subite li eksentis, ke ne sufiĉos al li havi ŝin en sia hejmo, ne sufiĉos kapti ŝin perforte en la brakojn, kaj ke lia amo jam volas ion pli, nome ŝian konsenton, ŝian amon kaj ŝian animon. Benita estos ĉi tiu tegmento, se ŝi venos sub ĝin propravole, benita estos tiu momento, benita la tago, benita la vivo. Tiam la feliĉo de ili ambaŭ estos kiel senlima maro kaj kiel la suno. Sed forkapti ŝin perforte signifus mortigi por ĉiam tian feliĉon, kaj kune detrui, malpurigi kaj malsanktigi tion, kio estas la plej kara kaj la sole amata en lia vivo.</p>

 <p id="cf2040">Teruro traigis lin nun je la nura penso pri tio. Li turnis la okulojn al <span class="nomo" lang="la" title="Ne-Esperanta nomo. Lingvo: Latino">Chilo</span>, kiu, rigardante lin, ŝovis la manon sub sian vestaĉon kaj gratis sin maltrankvile; poste traigis lin neesprimebla abomeno kaj deziro piedpremi tiun ĉi iaman helpanton, kiel oni piedpremas fian vermon aŭ venenan serpenton. Post momento li jam sciis, kion li devas fari. Sed, konante en nenio mezuron kaj sekvante la impulson de sia severa romana naturo, li turnis sin al <span class="nomo" lang="la" title="Ne-Esperanta nomo. Lingvo: Latino">Chilo</span> kaj diris:</p>

 <p id="cf2041">— Mi ne faros tion, kion vi al mi konsilas, por ke vi tamen ne foriru sen rekompenco, kiun vi meritas, mi ordonos doni al vi tricent batojn en la doma <em><span class="fremda" lang="la" title="Ne-Esperanta teksto. Lingvo: Latino">ergastulum</span></em>.</p>

 <p id="cf2042"><span class="nomo" lang="la" title="Ne-Esperanta nomo. Lingvo: Latino">Chilo</span> paliĝis. En la bela vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> estis tiom da malvarma kolero, ke li ne povis eĉ momente esperi, ke la promesita rekompenco estis nur kruela ŝerco.</p>

 <p id="cf2043">Do li ĵetis sin en unu momento sur la genuojn kaj fleksiĝinte, komencis ĝemi per interrompata voĉo:</p>

 <p id="cf2044">— Kiel do, persa reĝo? pro kio? Piramido da indulgo! koloso da kompatemo! pro kio?... Mi estas maljuna, malsata, mizera... Mi servis vin... Tiel vi repagas al mi?</p>

 <p id="cf2045">— Kiel vi al la kristanoj — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. Kaj li vokis, ke venu la <em><span class="fremda" lang="la" title="Ne-Esperanta teksto. Lingvo: Latino">dispensator</span></em>.</p>

 <p id="cf2046">Sed <span class="nomo" lang="la" title="Ne-Esperanta nomo. Lingvo: Latino">Chilo</span> saltis al liaj piedoj kaj, ĉirkaŭpreninte ilin konvulsie, vokis ankoraŭ kun vizaĝo, kovrita de morta paleco:</p>

 <p id="cf2047">— Sinjoro, sinjoro!... Mi estas maljuna! kvindek, ne tricent... Kvindek sufiĉos! Cent, ne tricent... Kompatu! kompatu!</p>

 <p id="cf2048"><span class="nomo" lang="la" title="Ne-Esperanta nomo. Lingvo: Latino">Vinicius</span> forpuŝis lin per la piedo kaj eldiris la ordonon. En unu sekundo post la <em><span class="fremda" lang="la" title="Ne-Esperanta teksto. Lingvo: Latino">dispensator</span></em> eniris du fortaj kvadoj, kiuj, ekkaptinte <span class="nomo" lang="la" title="Ne-Esperanta nomo. Lingvo: Latino">Chil</span>on je la restaĵo de liaj haroj, volvis ĉirkaŭ lia kapo lian propran mantelaĉon kaj ektrenis lin en la <em><span class="fremda" lang="la" title="Ne-Esperanta teksto. Lingvo: Latino">egastulum</span></em>.</p>

 <p id="cf2049">— En la nomo de Kristo!... — ekkriis la greko en la pordo de la koridoro.</p>

 <p id="cf2050"><span class="nomo" lang="und" title="Ne-Esperanta nomo. Lingvo: nespecifita">Vinicus</span> restis sola. La eldonita ordono stimulis kaj vigligis lin. Dume li penis kolekti la diskurintajn pensojn kaj reordigi ilin. Li sentis grandan malpliiĝon de sia premiteco kaj la venko, kiun li atingis kontraŭ si mem, plenigis lin per espero. Ŝajnis al li, ke li faris ian grandan paŝon al <span class="nomo" lang="la" title="Ne-Esperanta nomo. Lingvo: Latino">Ligia</span> kaj ke devas lin trafi por tio la rekompenco. En la unua momento ne venis eĉ al li la penso, kiel grandan maljustaĵon li faris al <span class="nomo" lang="la" title="Ne-Esperanta nomo. Lingvo: Latino">Chilo</span>, kaj ke li ordonis lin skurĝi pro la samo, pro kio li antaŭe rekompensadis la grekon. Lia naturo estis ankoraŭ tro romana, ke li sentu fremdan doloron kaj ke li okupu sian atenton per unu mizera greko. Se li eĉ ekpensus pri tio, li kredus, ke li agis prave, ordonante puni la malnoblulon. Sed li pensis pri <span class="nomo" lang="la" title="Ne-Esperanta nomo. Lingvo: Latino">Ligia</span> kaj parolis al ŝi: mi ne pagos al vi malbonon por la bono, kaj kiam vi ekscios iam, kiel mi traktis tiun, kiu volis min instigi levi kontraŭ vin la manon, vi estos al mi danka pro tio. Ĉe tio li tamen ekkonsideris, ĉu <span class="nomo" lang="la" title="Ne-Esperanta nomo. Lingvo: Latino">Ligia</span> aprobus lian agon rilate al <span class="nomo" lang="la" title="Ne-Esperanta nomo. Lingvo: Latino">Chilo</span>? La kristana instruo, kiun ŝi konfesas, ordonas ja pardoni; la kristanoj pardonis ja al la mizerulo, kvankam ili havis pli gravajn motivojn por venĝi. Nur tiam resonis en lia animo la ekkrio: “en la nomo de Kristo!” Li rememoris, ke per simila ekkrio <span class="nomo" lang="la" title="Ne-Esperanta nomo. Lingvo: Latino">Chilo</span> liberiĝis el la manoj de la ligo, kaj li decidis forindulgi al li la reston de la puno.</p>

 <p id="cf2051">Tiucele li estis ĝuste ordononta, ke venu la <em><span class="fremda" lang="la" title="Ne-Esperanta teksto. Lingvo: Latino">dispensator,</span></em> kiam tiu ĉi mem ekstaris antaŭ li kaj diris:</p>

 <p id="cf2052">— Sinjoro, la maljunulo svenis, kaj eble mortis. Ĉu mi ordonu skurĝi lin plu?</p>

 <p id="cf2053">— Rekonsciigu lin kaj venigu al mi.</p>

 <p id="cf2054">La estro de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> malaperis post la kurteno, sed la rekonsciigado ne estis videble facila, ĉar <span class="nomo" lang="la" title="Ne-Esperanta nomo. Lingvo: Latino">Vinicius</span> atendis ankoraŭ dum longa tempo kaj komencis jam malpacienci, kiam fine la sklavoj enkondukis <span class="nomo" lang="la" title="Ne-Esperanta nomo. Lingvo: Latino">Chil</span>on kaj je signo, donita de <span class="nomo" lang="la" title="Ne-Esperanta nomo. Lingvo: Latino">Vinicius</span>, mem ili foriĝis senprokraste.</p>

 <p id="cf2055"><span class="nomo" lang="la" title="Ne-Esperanta nomo. Lingvo: Latino">Chilo</span> estis pala, kiel tolo, kaj laŭlonge de liaj piedoj sur la mozaikon de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> fluis ŝnuretoj de sango. Li estis tamen konscia kaj, falinte sur la genuojn, komencis paroli kun etenditaj manoj.</p>

 <p id="cf2056">— Dankon al vi, sinjoro! Vi estas kompatema kaj granda.</p>

 <p id="cf2057">— Hundo — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — sciu, ke mi pardonis vin pro tiu Kristo, al kiu mi mem ankaŭ ŝuldas la vivon.</p>

 <p id="cf2058">— Mi servos, sinjoro, Lin kaj vin.</p>

 <p id="cf2059">— Silentu kaj aŭskultu. Leviĝu! Vi iros kun mi kaj montros al mi la domon, kie <span class="nomo" lang="la" title="Ne-Esperanta nomo. Lingvo: Latino">Ligia</span> loĝas.</p>

 <p id="cf2060"><span class="nomo" lang="la" title="Ne-Esperanta nomo. Lingvo: Latino">Chilo</span> saltleviĝis, sed apenaŭ li ekstaris sur la piedoj, li iĝis ankoraŭ pli mortpala kaj diris per svena voĉo:</p>

 <p id="cf2061">— Sinjoro, mi vere estas malsata... Ordonu doni al mi almenaŭ restaĵon el la manĝujo de via hundo, kaj mi iros!...</p>

 <p id="cf2062"><span class="nomo" lang="la" title="Ne-Esperanta nomo. Lingvo: Latino">Vinicius</span> ordonis, ke oni donu al li manĝaĵon, oran moneron kaj mantelon. Sed <span class="nomo" lang="la" title="Ne-Esperanta nomo. Lingvo: Latino">Chilo</span>, kiun malfortigis la batoj kaj la malsato, ne povis iri eĉ post la manĝo, kvankam teruro levis la harojn sur lia kapo, ke <span class="nomo" lang="la" title="Ne-Esperanta nomo. Lingvo: Latino">Vinicius</span> povus konsideri lian malfortecon kiel malobeon kaj ordoni skurĝi lin denove.</p>

 <p id="cf2063">— Nur varmigu min vino — li ripetadis, klakante per la dentoj — kaj mi tiuj povos iri, eĉ ĝis la granda Grekujo.</p>

 <p id="cf2064">Efektivie poste certa tempo li reakiris iom da fortoj kaj ili eliris. La vojo estis longa, ĉar <span class="nomo" lang="la" title="Ne-Esperanta nomo. Lingvo: Latino">Linus</span> loĝis, kiel plimulto de la kristanoj, en Transtibro, en negranda distanco de la domo de <span class="nomo" lang="la" title="Ne-Esperanta nomo. Lingvo: Latino">Miriam</span>. <span class="nomo" lang="la" title="Ne-Esperanta nomo. Lingvo: Latino">Chilo</span> montris fine al <span class="nomo" lang="la" title="Ne-Esperanta nomo. Lingvo: Latino">Vinicius</span> apartan dometon, ĉirkaŭitan per muro, plene surkreskita de hederoj, kaj diris:</p>

 <p id="cf2065">— Ĉi tie, sinjoro.</p>

 <p id="cf2066">— Bone — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — nun iru for, sed antaŭe aŭskultu, kion mi diras al vi: forgesu, ke min servis; forgesu, kie loĝas <span class="nomo" lang="la" title="Ne-Esperanta nomo. Lingvo: Latino">Miriam</span>, Petro kaj <span class="nomo" lang="la" title="Ne-Esperanta nomo. Lingvo: Latino">Glaucus</span>; forgesu ankaŭ pri tiu ĉi domo kaj pri ĉiuj kristanoj. Ĉiomonate venadu en mian domon, kie <span class="nomo" lang="la" title="Ne-Esperanta nomo. Lingvo: Latino">Demas</span> la liberigito elpagados al vi po du oraj moneroj. Sed se vi spionos plue la kristanojn, mi vin ordonos mortskurĝi aŭ transdonos vin en la manojn de la urboprefekto.</p>

 <p id="cf2067"><span class="nomo" lang="la" title="Ne-Esperanta nomo. Lingvo: Latino">Chilo</span> riverencis kaj diris:</p>

 <p id="cf2068">— Mi forgesos.</p>

 <p id="cf2069">Sed kiam <span class="nomo" lang="und" title="Ne-Esperanta nomo. Lingvo: nespecifita">Vinicus</span> malaperis post stratangulo, <span class="nomo" lang="la" title="Ne-Esperanta nomo. Lingvo: Latino">Chilo</span> etendis post li la manojn kaj, minacante per la pugnoj, ekkriis:</p>

 <p id="cf2070">— Je Ato kaj Furioj! mi ne forgesos!</p>

 <p id="cf2071">Kaj denove li perdis la fortojn.</p>

 </div>

 <div class="chapitro" id="quovadis33"> <h3 id="cf2072">ĈAPITRO <span class="num" title="">XXXIII</span> </h3> <p id="cf2073"><span class="nomo" lang="la" title="Ne-Esperanta nomo. Lingvo: Latino">Vinicius</span> iris rekte al la domo, en kiu loĝis <span class="nomo" lang="la" title="Ne-Esperanta nomo. Lingvo: Latino">Miriam</span>. Antaŭ la pordego li renkontis <span class="nomo" lang="la" title="Ne-Esperanta nomo. Lingvo: Latino">Nazarius</span>on, kiu konfuziĝis je lia vido, sed li afable salutis la knabon kaj petis konduki sin en la loĝejon de la patrino.</p>

 <p id="cf2074">En la loĝejo, krom <span class="nomo" lang="la" title="Ne-Esperanta nomo. Lingvo: Latino">Miriam</span>, li trovis Petron, <span class="nomo" lang="la" title="Ne-Esperanta nomo. Lingvo: Latino">Glaucus</span>on, <span class="nomo" lang="la" title="Ne-Esperanta nomo. Lingvo: Latino">Crispus</span>on kaj ankaŭ Paŭlon el Tarso, kiu ĵus revenis el Fregeloj. Je la vido de la juna tribuno miro bildiĝis sur ĉies vizaĝoj, li tamen diris:</p>

 <p id="cf2075">— Mi salutas vin en la nomo de Kristo, kiun vi adoras.</p>

 <p id="cf2076">— Glorata estu eterne Lia nomo.</p>

 <p id="cf2077">— Mi vidis vian virton kaj spertis vian bonecon, do mi venas, kiel amiko.</p>

 <p id="cf2078">— Kaj ni salutas vin, kiel amikon — respondis Petro. Sidiĝu, sinjoro, kaj partoprenu kun ni la manĝon, kiel nia gasto.</p>

 <p id="cf2079">— Mi sidiĝos kaj partoprenos vian manĝon, sed antaŭe aŭskultu min, vi, Petro kaj vi Paŭlo el Tarso, ke vi ekkonu mian sincerecon. Mi scias, kie estas <span class="nomo" lang="la" title="Ne-Esperanta nomo. Lingvo: Latino">Ligia</span>; mi venas de antaŭ la domo de <span class="nomo" lang="la" title="Ne-Esperanta nomo. Lingvo: Latino">Linus</span>, kiu trovas sin proksime de tiu ĉi loĝejo. Mi havas je ŝi rajton, donitan al mi de la cezaro, mi havas en la urbo, en miaj domoj, ĉirkaŭ kvincent sklavojn; mi povus ĉirkaŭigi ŝian rifuĝejon kaj forkapti ŝin, tamen mi tion ne faris kaj ne faros.</p>

 <p id="cf2080">— Tial la beno de la Sinjoro estos donita al vi kaj purigita estos via koro — diris Petro.</p>

 <p id="cf2081">— Mi dankas vin, sed aŭskultu min plu: mi ne faris tion, kvankam mi vivas en turmento kaj sopiro. Antaŭ ol mi estis kun vi, mi ŝin sendube kaptus kaj retenus perforte, sed via virto kaj via instruo, kvankam mi ĝin ne konfesas, ŝanĝis ion en mia animo, tiel, ke mi jam ne decidiĝas je perforto. Mi mem ne scias, kial tiel okazis, sed tiel estas. Tial mi venas al vi, ĉar vi anstataŭas al <span class="nomo" lang="la" title="Ne-Esperanta nomo. Lingvo: Latino">Ligia</span> la patron kaj la patrinon, kaj mi diras al vi: donu al mi <span class="nomo" lang="la" title="Ne-Esperanta nomo. Lingvo: Latino">Ligia</span>n kiel edzinon, kaj mi ĵuras al vi, ke ne nur mi ne malpermesos al ŝi konfesi Kriston, sed eĉ mem mi komencos lerni Lian instruon.</p>

 <p id="cf2082">Li parolis kun levita kapo, per decida tono, sed li estis kortuŝita kaj liaj piedoj sub strihava mantelo; kiam post liaj vortoj sekvis silento, li komencis paroli plu, kvazaŭ volante antaŭi malfavoran respondon:</p>

 <p id="cf2083">— Mi scias, kiaj estas la malhelpoj, sed mi amas ŝin, kiel la proprajn okulojn, kaj kvankam mi ne estas ankoraŭ kristano, mi estas malamiko nek via, nek de Kristo. Mi volas esti antaŭ vi en vero, ke vi povu al mi fidi. Mi pledas nun pri mia vivo, tamen mi parolas veron. Iu alia eble dirus al vi: baptu min! — mi diras: klerigu min! Mi kredas, ke Kristo leviĝis el mortintoj, ĉar tion rakontas homoj, vivantaj per vero, kiuj Lin vidis post Lia morto. Mi kredas, ĉar mi mem vidis, ke via instruo naskas virton, justecon kaj kompatemon, ne krimojn, pri kiuj oni vin suspektas. Nemulte mi ĝin ĝis nun ekkonis. Tiam nur, kiom mi eksciis de vi, el viaj faroj, tiom nur, kiom mi ekkonis de <span class="nomo" lang="la" title="Ne-Esperanta nomo. Lingvo: Latino">Ligia</span>, el la interparoloj kun vi. Kaj tamen mi ripetas al vi, ke eĉ en mi jam io ŝanĝiĝis pro via instruo. Antaŭe mi regis per fera mano miajn sklavojn, nun — mi ne povas. Mi ne konis kompaton — nun mi ĝin konas. Mi amis voluptoĝuojn — nun mi forkuris de la lago de <span class="nomo" lang="la" title="Ne-Esperanta nomo. Lingvo: Latino">Agrippa</span>, ĉar abomeno sufokis la spiron en mia brusto. Antaŭ mi kredis je perforto, nun mi ĝin malkonfesis. Sciu, ke mi mem min ne rekonas, sed abomenaj iĝis al mi festenoj, vino, kantoj, citroj kaj florkronoj, abomenaj iĝis al mi la cezara kortego kaj nudaj korpoj kaj ĉiuj krimoj. Kaj kiam mi pensas, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas kiel montara neĝo, tiom pli mi ŝin amas; kaj kiam mi pensas, ke ŝi estas tia pro via instruo, mi amas tiun ĉi instruon kaj mi volas ĝin! Sed ĉar mi ĝin ne komprenas, ĉar mi ne scias, ĉu mi kapablos vivi en ĝi kaj ĉu mia naturo ĝin elportos, tial mi vivas en malcerteco kaj turmento, kvazaŭ mi vivus en mallumejo.</p>

 <p id="cf2084">Ĉe tiuj ĉi vortoj la brovoj kuntiriĝis sur lia frunto en doloran sulkon kaj ruĝo aperis sur liaj vangoj, post kio li denove parolis ĉiam pli rapide kaj kun ĉiam pli granda kortuŝo:</p>

 <p id="cf2085">— Vi vidas! mi suferas pro la amo kaj pro la mallumo. Oni diris al mi, ke via instruo alportas pereon al la vivo, al homa ĝojo, al feliĉo, al la leĝo, al la ordo, al la estreco kaj al la roma regado. Ĉu tiel estas? Oni diris al mi, ke vi estas frenezaj; diru, kion vi alportas? Ĉu ami estas peko? ĉu peko estas senti ĝojon? ĉu peko estas deziri feliĉon? ĉu vi estas malamikoj de la vivo? ĉu kristano devas estis mizerulo? ĉu mi devas rezigni <span class="nomo" lang="la" title="Ne-Esperanta nomo. Lingvo: Latino">Ligia</span>n? kia estas via vero? Viaj faroj kaj viaj vortoj estas kiel klara akvo, sed kia estas la fundo de tiu ĉi akvo? Vi vidas, ke mi estas sincera. Disigu la mallumon! Ĉar oni diris al mi ankaŭ tion: Grekujo kreis la saĝecon kaj la belecon, Romo la potencon, kaj kion ili alportas? Do diru, kion vi alportas? Se post via pordo estas lumo, malfermu al mi!</p>

 <p id="cf2086">— Ni alportas amon — diris Petro.</p>

 <p id="cf2087">Kaj Paŭlo el Tarso aldonis:</p>

 <p id="cf2088">— Se mi parolus lingvojn homajn kaj anĝelajn, sed ne havus amon, mi estus, kiel vansonata kupraĵo...</p>

 <p id="cf2089">Sed la koron de la apostolo movis tiu turmentata animo, kiu, kiel birdo, fermita en kaĝo, baraktis al la aero kaj al la suno, do etendinte al <span class="nomo" lang="la" title="Ne-Esperanta nomo. Lingvo: Latino">Vinicius</span> la manojn, li diris:</p>

 <p id="cf2090">— Kiu frapas, estos al li malfermite, kaj la favoro de la Sinjoro estas kun vi, tial mi benas vin, mi benas vian animon kaj vian amon en la nomo de la Savinto de l’ mondo.</p>

 <p id="cf2091"><span class="nomo" lang="la" title="Ne-Esperanta nomo. Lingvo: Latino">Vinicius</span>, kiu jam antaŭe parolis kun ekscito, ekaŭdinte la benon, eksaltis al Petro, kaj tiam okazis fakto eksterordinara. Jen tiu ĉi posteulo de la kviritoj, kiu antaŭ ne longe ne rekonis en fremdulo homon, kaptis la manojn de la maljuna galileano kaj komencis dankeme premi ilin al la buŝo.</p>

 <p id="cf2092">kaj Petro ekĝojis, ĉar li komprenis, ke lia semado falis sur unu kampon pli kaj ke lia fiŝkaptista reto enprenis unu animon pli.</p>

 <p id="cf2093">La ĉirkaŭantoj, ne malpli ĝojante pro tiu ĉi malkaŝa signo de respekto al la apostolo de Dio, vokis per unu voĉo:</p>

 <p id="cf2094">— Glorata estu Dio en la altaĵoj!</p>

 <p id="cf2095"><span class="nomo" lang="la" title="Ne-Esperanta nomo. Lingvo: Latino">Vinicius</span> leviĝis kun ĝojluma vizaĝo kaj komencis paroli:</p>

 <p id="cf2096">— Mi vidas, ke feliĉo povas loĝi inter vi, ĉar mi sentas min feliĉa, kaj mi kredas, ke vi konvinkos min same en la aliaj aferoj. Sed ankaŭ tion mi diras al vi, ke ĝi ne okazos en Romo; la cezaro veturas Antiumon, kaj mi devas kuniri, ĉar mi ricevis la ordonon. Vi scias, ke ne obei signifas morti. Sed se mi trovis favoron en viaj okuloj, veturu kun mi, por ke vi instruu al mi vian veron. Vi estos tie pli sekuraj, ol mi mem; en tiu granda amasego da homoj vi povos prediki vian veron en la kortego mem de la cezaro. Oni diras, ke <span class="nomo" lang="la" title="Ne-Esperanta nomo. Lingvo: Latino">Acte</span> estas kristanino, kaj ankaŭ inter la pretorianoj estas kristanoj, ĉar mi mem vidis, kiel la soldatoj surgenuiĝis antaŭ vi ĉe la <span class="nomo" lang="la" title="Ne-Esperanta nomo. Lingvo: Latino">Nomentana</span> pordego. En Antiumo mi havas palacon, kie ni kunvenados, por tie, kelkajn paŝojn de <span class="nomo" lang="la" title="Ne-Esperanta nomo. Lingvo: Latino">Nero</span>, aŭskulti viajn instruojn. <span class="nomo" lang="la" title="Ne-Esperanta nomo. Lingvo: Latino">Glaucus</span> diris al mi, ke por unu animo vi estas pretaj migri al la fino de la mondo, faru do por mi tion, kion vi faris por tiuj, por kiuj vi venis ĉi tien el la malproksima Judeo, faru tion kaj ne forlasu mian animon!</p>

 <p id="cf2097">Ili, ekaŭdinte ĉi tion, komencis interkonsili, pensante kun ĝojo pri la venko de sia instruo kaj pri la signifo, kiun por la idolana mondo havos konvertiĝo de aŭgustano kaj posteulo de unu el la plej malnovaj romanaj gentoj. Ili estis pretaj efektive migri al la ekstremoj de la mondo por unu homa animo, kaj de la morto de la majstro ili faris ja nenion alian, do rifuza respondo eĉ ne venis en ilian penson. Sed Petro estis ĉi-momente paŝtisto de la tuta ŝafaro, li do ne povis veturi, tamen Paŭlo el Tarso, kiu ankaŭ nelonge estis en Aricio kaj en Fregeloj, kaj estis ironta denove longan vojaĝon en Orienton, por viziti la tieajn komunumojn kaj inspiri al ili novan spiriton de fervoro, konsentis akompani la junan tribunon en Antiumon, ĉar tie li povis facile trovi ŝipon, irantan la grekajn marojn.</p>

 <p id="cf2098"><span class="nomo" lang="la" title="Ne-Esperanta nomo. Lingvo: Latino">Vinicius</span>, kvankam li malĝojiĝis, ke Petro, al kiu li tiom ŝuldis, ne akompanos lin, dankis tamen kore kaj poste turnis sin al la maljuna apostolo kun la lasta peto:</p>

 <p id="cf2099">— Sciante la loĝejon de <span class="nomo" lang="la" title="Ne-Esperanta nomo. Lingvo: Latino">Ligia</span> — li diris — mi povus mem iri al ŝi kaj demandi, kiel decas, ĉu ŝi akceptos min kiel edzon, se mia animo iĝos kristana. Sed mi preferas peti vin, apostolo: permesu al mi vidi ŝin, aŭ mem enkonduku min al ŝi. Mi ne scias, kiel longe mi devos resti en Antiumo, kaj memoru, ke kun la cezaro neniu estas certa pri la morgaŭa tago. Eĉ <span class="nomo" lang="la" title="Ne-Esperanta nomo. Lingvo: Latino">Petronius</span> jam diris al mi, ke mi ne estos tie tute sekura. Mi vidu ŝin antaŭe, mi satigu per ŝi la okulojn kaj demandu, ĉu ŝi forgesos al mi la malbonon kaj ĉu ŝi partoprenos kun mi bonon.</p>

 <p id="cf2100">Kaj Petro la apostolo ridetis konkore kaj diris:</p>

 <p id="cf2101">— Kiu rifuzus al vi la justan ĝojon, mia filo?</p>

 <p id="cf2102"><span class="nomo" lang="la" title="Ne-Esperanta nomo. Lingvo: Latino">Vinicius</span> denove kliniĝis al liaj manoj, ĉar li jam tute ne povis regi plu la plenŝvelintan koron; la apostolo prenis lin je la tempioj kaj diris:</p>

 <p id="cf2103">— Vi tamen ne timu la cezaron, ĉar tion mi diras al vi, ke eĉ unu haro ne falos de via kapo.</p>

 <p id="cf2104">Poste li sendis <span class="nomo" lang="und" title="Ne-Esperanta nomo. Lingvo: nespecifita">Miriam</span>on por venigi <span class="nomo" lang="la" title="Ne-Esperanta nomo. Lingvo: Latino">Ligia</span>n, ordonante al ŝi ne diri, kiun ŝi trovos inter ili, por kaŭzi al la knabino tiom pli grandan ĝojon.</p>

 <p id="cf2105">La distanco ne estis granda, do post nelonga tempo la kunvenintoj ekvidis el la ĉambro meze de la ĝardenaj mirtoj <span class="nomo" lang="und" title="Ne-Esperanta nomo. Lingvo: nespecifita">Miriam</span>on, kondukantan <span class="nomo" lang="la" title="Ne-Esperanta nomo. Lingvo: Latino">Ligia</span>n je la mano.</p>

 <p id="cf2106"><span class="nomo" lang="la" title="Ne-Esperanta nomo. Lingvo: Latino">Vinicius</span> volis kuri renkonten, sed je la vido de tiu amegata vizaĝo la feliĉo senigis lin de la fortoj — kaj li staris kun bateganta koro, senspire, apenaŭ povante teni sin sur la piedoj, centoble pli tuŝita, ol tiam, kiam unuafoje en la vivo li aŭdis la sagojn de la partoj, fajfantajn preter lia kapo.</p>

 <p id="cf2107">Ŝi enkuris, atendate nenion, kaj je lia vido ŝi ankaŭ haltis, kvazaŭ fiksita al la tero. Ŝia vizaĝo ruĝiĝis kaj tuj tre paliĝis, poste ŝi komencis rigardi per mirplenaj kaj kune timigitaj okuloj la ĉeestantojn.</p>

 <p id="cf2108">Sed ĉirkaŭe ŝi vidis serenajn rigardojn, plenajn de boneco, kaj la apostolo Petro proksimiĝis al ŝi kaj diris:</p>

 <p id="cf2109">— <span class="nomo" lang="la" title="Ne-Esperanta nomo. Lingvo: Latino">Ligia</span>, ĉu vi amas lin ĉiam?</p>

 <p id="cf2110">Sekvis momento de silento. Ŝia buŝo komencis tremi, kiel la buŝo de infano, kiu estas preta plori kaj kiu, sentante sin kulpa, vidas tamen, ke ĝi devas konfesi la kulpon.</p>

 <p id="cf2111">— Respondu — diris la apostolo.</p>

 <p id="cf2112">Tiam kun humileco kaj timo en la voĉo ŝi elflustris, ŝovante sin malsupren al la genuoj de Petro:</p>

 <p id="cf2113">— Jes...</p>

 <p id="cf2114">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> en la sama momento genuiĝis apud ŝi; Petro metis la manojn sur iliajn kapojn kaj diris:</p>

 <p id="cf2115">— Amu unu la alianen la Sinjoro kaj je Lia gloro, ĉar nenia peko estas en via amo.</p>

 </div>

 <div class="chapitro" id="quovadis34"> <h3 id="cf2116">ĈAPITRO <span class="num" title="">XXXIV</span> </h3> <p id="cf2117">Promenante en la ĝardeneto, <span class="nomo" lang="la" title="Ne-Esperanta nomo. Lingvo: Latino">Vinicius</span> rakontis al ŝi en vortoj mallongaj, elŝiritaj el la fundo de la koro, tion, kion li antaŭ momento konfesis al la apostoloj: nome la maltrankvilecon de sia animo, la ŝanĝojn, kiuj en li okazis, kaj fine tiun senliman sopiron, kiu vualis lian vivon de la tempo, kiam ŝi forlasis la loĝejon de <span class="nomo" lang="la" title="Ne-Esperanta nomo. Lingvo: Latino">Miriam</span>. Li konfesis al <span class="nomo" lang="la" title="Ne-Esperanta nomo. Lingvo: Latino">Ligia</span>, ke li volis ŝin forgesi, sed ne povis. Li pensis pri ŝi dum tutaj tagoj kaj tutaj noktoj. Memorigadis ŝin al li tiu kruceto, ligita el buksaj branĉetoj, kiun ŝi lasis al li kaj kiun li lokis en sian <em><span class="fremda" lang="la" title="Ne-Esperanta teksto. Lingvo: Latino">lararium</span></em> kaj malgraŭvole adoris, kvazaŭ ion dian. Kaj li sopiris ĉiam pli forte, ĉar la amo estis pli potenca, ol li, kaj jam ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj ĝi tute ekregis lian animon... Al aliaj la fadenon de la vivo ŝpinas Parcoj, sed al li ŝpinis ĝin amo, sopiro kaj malĝojo. Malbonaj estis liaj agoj, sed ili fluis el lia amo. Li amis ŝin ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj kaj sur Palatino, kaj kiam li ŝin vidis en Ostriano, aŭskultantan la vortojn de Petro, kaj kiam li iris kun <span class="nomo" lang="la" title="Ne-Esperanta nomo. Lingvo: Latino">Croto</span> por ŝin forkapti, kaj kiam ŝi gardis ĉe lia lito, kaj kiam ŝi lin forlasis. Venis <span class="nomo" lang="la" title="Ne-Esperanta nomo. Lingvo: Latino">Chilo</span>, kiu malkaŝis ŝian loĝejon kaj konsilis ŝin forkapti, sed li preferis puni <span class="nomo" lang="la" title="Ne-Esperanta nomo. Lingvo: Latino">Chil</span>on kaj iri al la apostoloj peti pri la vero kaj pri ŝi... Kaj estu benita tiu momento, en kiu tia penso venis en lian kapon, ĉar jen li estas apud ŝi, kaj ŝi ja ne forkuros de li plu, kiel ŝi forkuris el la loĝejo de <span class="nomo" lang="la" title="Ne-Esperanta nomo. Lingvo: Latino">Miriam</span>?</p>

 <p id="cf2118">— Mi ne de vi forkuris — diris <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2119">— Do kial vi tion faris?</p>

 <p id="cf2120">Kaj ŝi levis al li siajn iridkolorajn okulojn, poste, mallevinte la hontigitan vizaĝon, respondis:</p>

 <p id="cf2121">— Vi scias...</p>

 <p id="cf2122"><span class="nomo" lang="la" title="Ne-Esperanta nomo. Lingvo: Latino">Vinicius</span> eksilentis momente pro la troabundo da ĝojo, poste li komencis denove rakonti, kiel grade liaj okuloj malfermiĝadis al tio, ke ŝi estas tute diferenca de la romaninoj kaj simila eble al la sola <span class="nomo" lang="la" title="Ne-Esperanta nomo. Lingvo: Latino">Pomponia</span>. Li cetere ne sciis bone eldiri tion al ŝi, ĉar li mem ne konsciigis al si klare tion, kion li sentis, ke en ŝi naskiĝas en la mondon iu tute nova beleco, kiu ĝis nun ne ekzistis en la mondo, kaj kiu estas ne nur statuo, sed ankaŭ animo. Li diris al ŝi aliflanke tion, kio plenigis ŝin per ĝojo, ke li ekamis ŝin eĉ pro tio, ke ŝi forkuris de li, kaj ke ŝi estos al li sankta ĉe la hejma fajro.</p>

 <p id="cf2123">Poste, kaptinte ŝian manon, li ne povis paroli plu, li nur rigardis ŝin kun ravo, kiel reakiritan feliĉon de la vivo kaj ripetadis ŝian nomon, kvazaŭ volante certiĝi, ke li estas apud ŝi:</p>

 <p id="cf2124">— Ho <span class="nomo" lang="la" title="Ne-Esperanta nomo. Lingvo: Latino">Ligia</span>! ho <span class="nomo" lang="la" title="Ne-Esperanta nomo. Lingvo: Latino">Ligia</span>!...</p>

 <p id="cf2125">Fine li komencis demandi, kio okazis en ŝia animo, kaj ŝi konfesis al li, ke ŝi ekamis lin jam en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj, kaj ke se li rekondukus ŝin al ili de Palatino, ŝi konfesus al ili sian amon kaj penus elpeti por li ilian pardonon.</p>

 <p id="cf2126">— Mi ĵuras al vi — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — ke ne venis eĉ al mi la penso forpreni vin de <span class="nomo" lang="la" title="Ne-Esperanta nomo. Lingvo: Latino">Aulus</span>oj. <span class="nomo" lang="la" title="Ne-Esperanta nomo. Lingvo: Latino">Petronius</span> iam diros al vi, ke mi diris al li jam tiam: ŝi ŝmiru mian pordon per lupa grasaĵo kaj eksidu ĉe mia hejmfajro! Sed li elmokis min kaj sugestiis al la cezaro, ke li vin ekpostulu, kiel garantiulinon, kaj transdonu al mi. Kiomfoje mi malbenadis lin en mia doloro! Sed eble tamen favoro sorto tiel aranĝis, ĉar alie mi ne ekkonus la kristanojn kaj ne komprenus vin...</p>

 <p id="cf2127">— Kredu al mi, <span class="nomo" lang="la" title="Ne-Esperanta nomo. Lingvo: Latino">Marcus</span> — respondis <span class="nomo" lang="la" title="Ne-Esperanta nomo. Lingvo: Latino">Ligia</span> — ke tiel Kristo intence kondukis vin al si.</p>

 <p id="cf2128"><span class="nomo" lang="la" title="Ne-Esperanta nomo. Lingvo: Latino">Vinicius</span> levis la kapon kun certa miro.</p>

 <p id="cf2129">— Vere! — li respondis vive — ĉio kombiniĝis tiel strange, ke mi, serĉante vin, renkontis la kristanojn... En Ostriano mi aŭskultis kun mirego la apostolon, ĉar tiajn aferojn mi neniam aŭdis. Vi preĝis por mi, <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2130">— Jes! — ŝi respondis.</p>

 <p id="cf2131">Ili pasis preter la laŭbeto, kovrita de hedera densaĵo, kaj proksimiĝis al la loko, kie <span class="nomo" lang="la" title="Ne-Esperanta nomo. Lingvo: Latino">Ursus</span>, sufokinte <span class="nomo" lang="la" title="Ne-Esperanta nomo. Lingvo: Latino">Crot</span>on, ĵetis sin sur <span class="nomo" lang="la" title="Ne-Esperanta nomo. Lingvo: Latino">Vinicius</span>on.</p>

 <p id="cf2132">— Tie ĉi — diris la juna viro — se vi ne malpermesus, mi pereus.</p>

 <p id="cf2133">— Ne parolu pri tio! — respondis <span class="nomo" lang="la" title="Ne-Esperanta nomo. Lingvo: Latino">Ligia</span> — kaj ne memorigu tion al <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf2134">— Ĉu mi povus venĝi kontraŭ li pro tio, ke li vin defendis? Se li estus sklavo, mi tuj donus al li liberecon.</p>

 <p id="cf2135">— Se li estus sklavo, <span class="nomo" lang="la" title="Ne-Esperanta nomo. Lingvo: Latino">Aulus</span>oj lin delonge liberigus.</p>

 <p id="cf2136">— Ĉu vi memoras — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — ke mi volis revenigi vin al <span class="nomo" lang="la" title="Ne-Esperanta nomo. Lingvo: Latino">Aulus</span>oj? sed vi respondis al mi, ke la cezaro povus pri tio ekscii kaj venĝi kontraŭ ili. Rigardu: nun vi povos ilin vidadi, kiomfoje vi volos.</p>

 <p id="cf2137">— Kial, <span class="nomo" lang="la" title="Ne-Esperanta nomo. Lingvo: Latino">Marcus</span>?</p>

 <p id="cf2138">— Mi diras: nun, kaj mi pensas, ke vi povos sendanĝere vidadi ilin, kiam vi estos mia edzino. Jes! Ĉar se la cezaro, eksciinte pri tio, demandos, kion mi faris kun la konfidita al mi garantiulino, mi diros: mi edzinigis ŝin kaj ŝi vizitadas Aulusojn laŭ mia permeso. Li ne restos en Antiumo longe, ĉar li volas iri Aĥajon, kaj se li eĉ restus, mi ne bezonas vidadi lin ĉiutage. Kiam Paŭlo el Tarso instruos al mi vian veron, mi tuj akceptos bapton kaj revenos ĉi tien, reakiros la amikecon de <span class="nomo" lang="la" title="Ne-Esperanta nomo. Lingvo: Latino">Aulus</span>oj, kiuj en proksimaj tagoj revenos en la urbon, kaj estos plu neniaj baroj. Tiam mi kunprenos vin kaj sidigos ĉe mia hejmofajro! <em><span class="fremda" lang="la" title="Ne-Esperanta teksto. Lingvo: Latino">O! Carissima, carissima!</span></em></p>

 <p id="cf2139">Dirinte ĉi tion, li etendis la brakojn, kvazaŭ vokante la ĉielon ateste al sia amo, kaj <span class="nomo" lang="la" title="Ne-Esperanta nomo. Lingvo: Latino">Ligia</span>, levinte al li siajn lumajn okulojn, diris:</p>

 <p id="cf2140">— Kaj tiam mi diros: “kie vi, <span class="nomo" lang="la" title="Ne-Esperanta nomo. Lingvo: Latino">Gaius</span>, tie mi, <span class="nomo" lang="la" title="Ne-Esperanta nomo. Lingvo: Latino">Gaia</span>”.</p>

 <p id="cf2141">— Ne, <span class="nomo" lang="la" title="Ne-Esperanta nomo. Lingvo: Latino">Ligia</span>! — vokis <span class="nomo" lang="la" title="Ne-Esperanta nomo. Lingvo: Latino">Vinicius</span> — mi ĵuris al vi, ke neniam iu virino estis tiel respektata en la hejmo de sia edzo, kiel vi estos en la mia.</p>

 <p id="cf2142">Dum momento ili paŝis silente, ne povante enpreni en la brustojn la feliĉon, plenaj de amo unu al la alia, similaj al paro da dioj kaj tiel belegaj, kvazaŭ ilin kune kun la floroj naskus en la mondon la printempo.</p>

 <p id="cf2143">Fine ili stariĝis apud cipreso, kreskanta proksime de la loĝeja pordo. <span class="nomo" lang="la" title="Ne-Esperanta nomo. Lingvo: Latino">Ligia</span> apogis sin sur ĝia trunko, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> denove komencis peti per vibranta voĉo:</p>

 <p id="cf2144">— Ordonu al <span class="nomo" lang="la" title="Ne-Esperanta nomo. Lingvo: Latino">Ursus</span> iri en la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj, preni viajn aĵojn kaj infanajn ludilojn kaj transporti ilin al mi.</p>

 <p id="cf2145">Sed ŝi, flamiĝinte, kiel rozo aŭ kiel matenruĝo, diris:</p>

 <p id="cf2146">— La moro ordonas alie...</p>

 <p id="cf2147">— Mi scias. Ordinare portas ilin <em><span class="fremda" lang="la" title="Ne-Esperanta teksto. Lingvo: Latino">pronuba</span></em><a class="noto" title="Ligilo al “#noto-quo-vadis-11”" href="#noto-quo-vadis-11" id="quo-vadis-11">*</a> nur post la junedzino, sed faru tion por mi. Mi kunprenos ilin en mian domon en Antiumo kaj ili vin memorigados al mi.</p>

 <div id="noto-quo-vadis-11" class="noto "> <a class="noto" href="#quo-vadis-11">*</a> <em><span class="fremda" lang="la" title="Ne-Esperanta teksto. Lingvo: Latino">Pronuba</span></em> akompanis junedzinon kaj instruis ŝin pri la devoj de edzino.</div>

 <p id="cf2148">Ĉe tio li kunmetis la manojn, kiel infano, kiu petas:</p>

 <p id="cf2149">— <span class="nomo" lang="la" title="Ne-Esperanta nomo. Lingvo: Latino">Pomponia</span> revenos en proksimaj tagoj, do faru tion, <em><span class="fremda" lang="la" title="Ne-Esperanta teksto. Lingvo: Latino">diva,</span></em> faru, <em><span class="fremda" lang="la" title="Ne-Esperanta teksto. Lingvo: Latino">carissima</span></em> mia!</p>

 <p id="cf2150">— <span class="nomo" lang="la" title="Ne-Esperanta nomo. Lingvo: Latino">Pomponia</span> faru, kiel ŝi volos — respondis <span class="nomo" lang="la" title="Ne-Esperanta nomo. Lingvo: Latino">Ligia</span>, ruĝigante ankoraŭ pli ĉe la mencio pri <em><span class="fremda" lang="la" title="Ne-Esperanta teksto. Lingvo: Latino">pronuba</span></em>.</p>

 <p id="cf2151">Kaj denove ili eksilentis, ĉar la amo komencis sufoki la spiron en iliaj brustoj. <span class="nomo" lang="la" title="Ne-Esperanta nomo. Lingvo: Latino">Ligia</span> staris, apogita per la dorso sur la cipreso, kun vizaĝo, blankanta en la ombro, kvazaŭ floro, kun mallevitaj okuloj kaj pli vive ondanta brusto; la vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> iĝadis alterne flamanta kaj pala. En la posttagmeza silento ili aŭdis la batadon de la propraj koroj kaj en la komuna ekstazo tiu ĉi cipreso, la mirtaj arbustoj kaj la hederoj de la laŭbeto alisorĉiĝis por ili en ĝardenon de amo.</p>

 <p id="cf2152">Sed <span class="nomo" lang="la" title="Ne-Esperanta nomo. Lingvo: Latino">Miriam</span> aperis en la pordo kaj invitis ilin al la posttagmeza manĝo. Ili eksidis do inter la apostoloj, kaj tiuj ĉi rigardis ilin kun ĝojo, kiel la junan generacion, kiu post ilia morto devis konservi kaj semi plue la grajnojn de la nova instruo. Petro rompis kaj benis la panon; sur ĉiuj vizaĝoj estis paco kaj ia grandega feliĉo ŝajnis plenplenigi tiun ĉi tutan ĉambron.</p>

 <p id="cf2153">— Vidu — diris fine Paŭlo, turnante sin al <span class="nomo" lang="la" title="Ne-Esperanta nomo. Lingvo: Latino">Vinicius</span> — ĉu ni estas malamikoj de la vivo kaj de ĝojo?</p>

 <p id="cf2154">Kaj tiu ĉi respondis:</p>

 <p id="cf2155">— Mi scias nun, kiel estas, ĉar neniam mi estis tiel feliĉa, kiel meze de vi.</p>

 </div>

 <div class="chapitro" id="quovadis35"> <h3 id="cf2156">ĈAPITRO <span class="num" title="">XXXV</span> </h3> <p id="cf2157">La saman tagon vespere <span class="nomo" lang="la" title="Ne-Esperanta nomo. Lingvo: Latino">Vinicius</span>, irante tra Forumo hejmen, rimarkis ĉe la eniro al <span class="nomo" lang="la" title="Ne-Esperanta nomo. Lingvo: Latino">Vicus Tuscus</span> la origitan portilon de <span class="nomo" lang="la" title="Ne-Esperanta nomo. Lingvo: Latino">Petronius</span>, portatan de ok bitinianoj, kaj haltiginte ilin per signo de la mano, li proksimiĝis al la kurtenoj.</p>

 <p id="cf2158">— Havu agrablan kaj dolĉan sonĝon! — li ekkriis, ridante, je la vido de la dormanta <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2159">— Ha, tio estas vi! — diris <span class="nomo" lang="la" title="Ne-Esperanta nomo. Lingvo: Latino">Petronius</span>, vekiĝinte. — Jes, mi ekdormetis, ĉar mi pasigis la nokton sur Palatino. Nun mi iras aĉeti ion por legi en Antiumo... Kio nova?</p>

 <p id="cf2160">— Vi migras tra librovendejoj?</p>

 <p id="cf2161">— Jes. Mi ne volas fari malordon en mia biblioteko, do por la vojaĝo mi preparas apartajn provizojn. Laŭdire aperis novaj verkoj de <span class="nomo" lang="la" title="Ne-Esperanta nomo. Lingvo: Latino">Musonius</span> kaj de <span class="nomo" lang="la" title="Ne-Esperanta nomo. Lingvo: Latino">Seneca</span>. Mi serĉas ankaŭ <span class="nomo" lang="la" title="Ne-Esperanta nomo. Lingvo: Latino">Persius</span>on kaj certan eldonon de la eklogoj de Virgilio, kiun mi ne posedas. Ho, kiel mi estas laca kaj kiel miaj manoj doloras pro la senĉesa malvolvado de la rulaĵoj de l’ stangetoj... Ĉar se oni foje estas en librovendejo, oni scivolas vidi tion kaj ion. Mi estis ĉe <span class="nomo" lang="la" title="Ne-Esperanta nomo. Lingvo: Latino">Avirunus</span>, ĉe <span class="nomo" lang="la" title="Ne-Esperanta nomo. Lingvo: Latino">Atractus</span> en <span class="nomo" lang="la" title="Ne-Esperanta nomo. Lingvo: Latino">Argiletum</span>, kaj antaŭe ankoraŭ ĉe Sosiusoj ĉe <span class="nomo" lang="la" title="Ne-Esperanta nomo. Lingvo: Latino">Vicus Sandalarius</span>. Je Kastoro! kiel dormema mi estas!...</p>

 <p id="cf2162">— Vi estis sur Palatino, do mi vin demandas pri novaĵoj. Aŭ ĉu vi scias? forsendu la portilon kaj la skatolon kun la libroj, kaj venu al mi. Ni parolos pri Antiumo kaj pri io pli.</p>

 <p id="cf2163">— Bone — diris <span class="nomo" lang="la" title="Ne-Esperanta nomo. Lingvo: Latino">Petronius</span> — elŝovante sin el la portilo. — Vi ja scias sendube, ke postmorgaŭ ni foriras Antiumon.</p>

 <p id="cf2164">— Kiamaniere mi povus ĝin scii?</p>

 <p id="cf2165">— En kiu mondo vi vivas? Do mi unua anoncas al vi la novaĵon? Jes! Estu preta por postmorgaŭ matene. Pizo kun olivoleo ne helpis, ŝalo ĉirkaŭ la dika nuko ne helpis kaj la Kuprobarba raŭkiĝis. Sekve de tio ĉia prokrasto estas esceptita. Li malavaras malbenojn al Romo kaj al ĝia aero, li volus ĝin samniveligi kun la tero aŭ detrui per fajro, kaj li sopiras al la maro plej baldaŭ. Li diras, ke tiuj odoroj, kiujn la vento portas el la mallarĝaj stratetoj, puŝos lin en tombon. Hodiaŭ oni faris grandegajn oferdonojn en ĉiuj temploj, ke li reakiru la voĉon — kaj ve al Romo, precipe al la senato, se li ĝin baldaŭ ne reakiros.</p>

 <p id="cf2166">— Sencele estus tiam veturi Aĥajon.</p>

 <p id="cf2167">— Ĉu do nia dia cezaro posedas nur tiun ĉi solan talenton? — respondis <span class="nomo" lang="la" title="Ne-Esperanta nomo. Lingvo: Latino">Petronius</span>, ridante. — Li prezentiĝus en la olimpaj ludoj kiel poeto, kun sia brulo de Trojo, kiel ĉaristo, kiel muzikisto, kiel atleto, kaj ĉiuokaze li prenus ĉiujn laŭrokronojn, destinitajn por la venkontoj. Ĉu vi scias, kial tiu simio raŭkiĝis? Jen hieraŭ li ekvolis egali per danco nian Parison kaj li dancis al ni la aventuron de Ledo, ĉe kio li troŝvitis kaj malvarmumis. Li estis tute malseka kaj gluaĉa, kiel angilo, ĵus eltirita el akvo. Li ŝanĝadis maskojn unu post la alia, li turnis sin, kiel ŝpinilo, svingis per la manoj, kiel ebria maristo, kaj abomeno eĉ kaptis, kiam oni rigardis tiun grandegan ventron kaj tiujn maldikajn piedojn. <span class="nomo" lang="und" title="Ne-Esperanta nomo. Lingvo: nespecifita">Paris</span> instruis lin de du semajnoj, sed imagu <span class="nomo" lang="la" title="Ne-Esperanta nomo. Lingvo: Latino">Ahenobarbus</span>on kiel Ledon aŭ kiel duon-cignon! Jen cigno — kion diri! Sed li volas publike prezentiĝi kun tiu pantomimo, unue en Antiumo, kaj poste en Romo.</p>

 <p id="cf2168">— Oni jam indigniĝis, ke li kantis publike, sed pensu nur, ke roma cezaro prezentiĝos kiel mimikisto! Ne, tion ĉi Romo ja ne toleros!</p>

 <p id="cf2169">— Mia kara, Romo ĉion toleros, kaj la senato proklamos dankodiron al la “patro de la patrujo”.</p>

 <p id="cf2170">Post momento li aldonis:</p>

 <p id="cf2171">— Kaj la popolaĉo ankoraŭ fieras pro tio, ke la cezaro estas ĝia amuzisto.</p>

 <p id="cf2172">— Diru mem, ĉu oni povus malnobliĝi pli multe?</p>

 <p id="cf2173"><span class="nomo" lang="la" title="Ne-Esperanta nomo. Lingvo: Latino">Petronius</span> movis la ŝultrojn.</p>

 <p id="cf2174">— Vi vivas trankvile hejme, en via meditado jen pri <span class="nomo" lang="la" title="Ne-Esperanta nomo. Lingvo: Latino">Ligia</span>, jen pri la kristanoj, do vi ne scias verŝajne, kio okazis antaŭ kelkaj tagoj. <span class="nomo" lang="la" title="Ne-Esperanta nomo. Lingvo: Latino">Nero</span> ja edziniĝis publike kun <span class="nomo" lang="la" title="Ne-Esperanta nomo. Lingvo: Latino">Pythagoras</span>. Li ludis la rolon de la junedzino. Ŝajnus, ke la mezuro de la frenezaĵoj jam estas superplena, ĉu ne? Kaj kion vi diros: venis la alvokitaj pastroj kaj solene edzinigis lin. Mi ĉeestis tion! Mi ankaŭ povas multe elporti, tamen mi ekpensis, mi konfesas, ke la dioj, se ili ekzistas, devus doni ian signon... Sed la cezaro ne kredas je la dioj kaj li estas prava.</p>

 <p id="cf2175">— Li do estas en unu persono ĉefpastro, dio kaj ateisto — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2176"><span class="nomo" lang="la" title="Ne-Esperanta nomo. Lingvo: Latino">Petronius</span> komencis ridi:</p>

 <p id="cf2177">— Vere! Ĝi ne venis en mian kapon, kaj tio ĉi estas kombino, kiun la mondo ĝis nun ne vidis.</p>

 <p id="cf2178">Poste, haltinte por momento, li diris:</p>

 <p id="cf2179">— Ĉar oni devas ankaŭ aldoni, ke tiu ĉefpastro, kiu ne kredas je la dioj, kaj tiu dio, kiu ilin mokas, timas ilin, kiel ateisto.</p>

 <p id="cf2180">— Pruvas ĝin tio, kio okazis en la templo de Vesto.</p>

 <p id="cf2181">— Kia estas nia mondo!</p>

 <p id="cf2182">— Kia estas la mondo, tia estas la cezaro! — Sed tio ne daŭros longe.</p>

 <p id="cf2183">Tiel interparolante, ili eniris la domon de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu gaje vokis, ke oni donu vespermanĝon, kaj poste, turninte sin al <span class="nomo" lang="la" title="Ne-Esperanta nomo. Lingvo: Latino">Petronius</span>, diris;</p>

 <p id="cf2184">— Ne, mia kara, la mondo devas renaskiĝi.</p>

 <p id="cf2185">— Ni ĝin ne renaskigos — diris <span class="nomo" lang="la" title="Ne-Esperanta nomo. Lingvo: Latino">Petronius</span> — almenaŭ tial, ke en la tempo de <span class="nomo" lang="la" title="Ne-Esperanta nomo. Lingvo: Latino">Nero</span> homo estas kiel papilio: li vivas en la suno de la cezara favoro, kaj ĉe unua malvarma blovo li pereas... se li eĉ ne volus! Je la filo de <span class="nomo" lang="la" title="Ne-Esperanta nomo. Lingvo: Latino">Maio</span>: ofte mi faras al mi la demandon, kiamaniere tia <span class="nomo" lang="la" title="Ne-Esperanta nomo. Lingvo: Latino">Lucius Saturninus</span> povis atingi la aĝon de naŭdek tri jaroj, postvivi <span class="nomo" lang="la" title="Ne-Esperanta nomo. Lingvo: Latino">Tiberius</span>on, <span class="nomo" lang="la" title="Ne-Esperanta nomo. Lingvo: Latino">Caligula</span>n, <span class="nomo" lang="la" title="Ne-Esperanta nomo. Lingvo: Latino">Claudius</span>on?... Sed ĝi ne gravas. Ĉu vi permesos sendi vian portilon por <span class="nomo" lang="la" title="Ne-Esperanta nomo. Lingvo: Latino">Eunice</span>? Mia dormemo iel pasis kaj mi volus ĝoji. Ordonu al citristo ludi dum la vespermanĝo, kaj poste ni parolos pri Antiumo. Ni devas pensi pri tio, precipe pri vi.</p>

 <p id="cf2186"><span class="nomo" lang="la" title="Ne-Esperanta nomo. Lingvo: Latino">Vinicius</span> ordonis, ke oni sendu la portilon por <span class="nomo" lang="la" title="Ne-Esperanta nomo. Lingvo: Latino">Eunice</span>, sed li deklaris, ke li tute ne intencas streĉi sian cerbon pro la restado en Antiumo. Streĉu ĝin tiuj, kiuj ne scias vivi alie, ol en la radioj de la cezara favoro. La mondo ne finiĝas sur Palatino, precipe por tiuj, kiuj havas ion alian en la koro kaj en la animo.</p>

 <p id="cf2187">Li parolis ĝin tiel senzorge, kun tia vigleco kaj tiel gaje, ke ĉio tio frapis <span class="nomo" lang="la" title="Ne-Esperanta nomo. Lingvo: Latino">Petronius</span>on, do, rigardinte lin momente, li diris:</p>

 <p id="cf2188">— Kio okazas kun vi? Vi estas tia hodiaŭ, kia vi estis en la tempo, kiam vi portis ankoraŭ oran <em><span class="fremda" lang="la" title="Ne-Esperanta teksto. Lingvo: Latino">bulla</span></em> ĉe la kolo.</p>

 <p id="cf2189">— Mi estas feliĉa — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — Mi invitis vian speciale, por tion diri al vi.</p>

 <p id="cf2190">— Kio al vi okazis?</p>

 <p id="cf2191">— Io, kion mi ne fordonus eĉ por la roma imperio.</p>

 <p id="cf2192">Dirinte ĉi tion, li sidiĝis, metis la brakon sur la apogilon de la seĝo, la kapon sur la brakon, kaj komencis paroli kun vizaĝo plena de ĝojridetoj kaj kun luma rigardo:</p>

 <p id="cf2193">— Ĉu vi memoras, kiel ni estis kune ĉe <span class="nomo" lang="la" title="Ne-Esperanta nomo. Lingvo: Latino">Aulus Plautius</span> kaj kiel vi tie vidis unuafoje dian knabinon, kiun vi mem nomis Aŭroro kaj printempo? Ĉu vi memoras tiun Psiĥon, tiun senkomparan, tiun plej belan el la knabinoj kaj el viaj diinoj?</p>

 <p id="cf2194"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis lin kun tia mirego, kvazaŭ li volus kontroli, ĉu lia kapo estas en ordo.</p>

 <p id="cf2195">— Kian lingvon vi parolas? — li diris fine. — Kompreneble, mi memoras <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf2196">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf2197">— Mi estas ŝia fianĉo.</p>

 <p id="cf2198">— Kio?</p>

 <p id="cf2199">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> saltleviĝis kaj vokis, ke venu la <em><span class="fremda" lang="la" title="Ne-Esperanta teksto. Lingvo: Latino">dispensator</span></em>.</p>

 <p id="cf2200">— Ekstaru ĉi tie antaŭ mi ĉiuj sklavoj, ĉiuj senescepte, rapide!</p>

 <p id="cf2201">— Vi estas ŝia fianĉo? — ripetis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2202">Sed antaŭ ol li ekregis sian miron, la grandega <em><span class="fremda" lang="la" title="Ne-Esperanta teksto. Lingvo: Latino">atrium</span></em> de la domo de <span class="nomo" lang="la" title="Ne-Esperanta nomo. Lingvo: Latino">Vinicius</span> eksvarmis de homoj. Senspire kuris maljunuloj, fortaĝaj viroj, virinoj, knabetoj kaj knabinoj. Ĉiumomente la <em><span class="fremda" lang="la" title="Ne-Esperanta teksto. Lingvo: Latino">atrium</span></em> iĝadis pli plena: en la koridoroj, nomataj <em><span class="fremda" lang="la" title="Ne-Esperanta teksto. Lingvo: Latino">fauces,</span></em> oni aŭdis diverslingvajn voĉojn de sklavoj, vokantaj unu alian. Fine ili ĉiuj viciĝis ĉe la muroj kaj inter la kolonoj. <span class="nomo" lang="la" title="Ne-Esperanta nomo. Lingvo: Latino">Vinicius</span>, stariĝinte apud la <em><span class="fremda" lang="la" title="Ne-Esperanta teksto. Lingvo: Latino">impluvium,</span></em> turnis sin al <span class="nomo" lang="la" title="Ne-Esperanta nomo. Lingvo: Latino">Demas</span> la liberigito kaj diris:</p>

 <p id="cf2203">— Tiuj el la sklavoj, kiuj servis en la domo dudek jarojn, prezentos sin morgaŭ ĉe la pretoro, kie ili ricevos liberecon; tiuj, kiuj servas malpli longe, ricevos po tri oraj moneroj kaj duoblan porcion dum semajno. En la kamparajn punlaborejojn sendu la ordonon, ke oni forpardonu ĉiujn punojn, senkatenigu la homojn kaj nutru ilin satige. Sciu, ke venis por mi feliĉa tago kaj mi volas, ke ĝojo estu en la domo.</p>

 <p id="cf2204">Ili dum momento staris silentaj, kvazaŭ ne kredante al la propraj oreloj, post kio ĉiuj brakoj leviĝis subite supren kaj ĉiuj buŝoj ekkriis:</p>

 <p id="cf2205">— Aaa! sinjoro! aaa!</p>

 <p id="cf2206"><span class="nomo" lang="la" title="Ne-Esperanta nomo. Lingvo: Latino">Vinicius</span> forigis ilin per la signo de la mano, do kvankam ili deziris danki kaj fali al liaj piedoj, ili foriris rapide, plenigante la domon per feliĉo de la keloj ĝis la tegmento.</p>

 <p id="cf2207">— Morgaŭ — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — mi ordonos al ili kunveni en la ĝardeno kaj desegni unu antaŭ aliaj signojn, kiajn ili volos. Tiujn, kiuj desegnos fiŝon, liberigos <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2208">Sed <span class="nomo" lang="la" title="Ne-Esperanta nomo. Lingvo: Latino">Petronius</span>, kiu neniam ion longe miris, reakiris sian trankvilecon kaj demandis:</p>

 <p id="cf2209">— Fiŝon? ha jes! mi memoras, kion diris <span class="nomo" lang="la" title="Ne-Esperanta nomo. Lingvo: Latino">Chilo</span>: ĝi estas la signo de la kristanoj.</p>

 <p id="cf2210">Poste li etendis la manon al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj diris:</p>

 <p id="cf2211">— Feliĉo estas ĉiam tie, kie la homo ĝin vidas. La diino Floro ŝutu rozojn sub viajn piedojn dum longaj jaroj. Mi deziras al vi ĉion, kion vi mem al vi deziras.</p>

 <p id="cf2212">— Ĉi-okaze mi dankas, ĉar mi pensis, ke vi malkonsilos, kaj tio estus, kiel vi vidas, perdo de la tempo.</p>

 <p id="cf2213">— Mi, malkonsilos? Tute ne. Kontraŭe, mi diras al vi, ke vi bone faras.</p>

 <p id="cf2214">— Ha, ŝanĝemulo! — respondis gaje <span class="nomo" lang="la" title="Ne-Esperanta nomo. Lingvo: Latino">Vinicius</span> — ĉu vi forgesis, kion vi iam diris al mi, kiam ni estis elirantaj el la domo de <span class="nomo" lang="la" title="Ne-Esperanta nomo. Lingvo: Latino">Graecina</span>?</p>

 <p id="cf2215">Sed <span class="nomo" lang="la" title="Ne-Esperanta nomo. Lingvo: Latino">Petronius</span> respondis kun malvarma sango:</p>

 <p id="cf2216">— Ne! sed mi ŝanĝis la opinion.</p>

 <p id="cf2217">Kaj post momento li aldonis:</p>

 <p id="cf2218">— Mia kara! en Romo ĉio ŝanĝiĝas. Edzoj ŝanĝas la edzinojn, edzinoj ŝanĝas la edzojn, kial mi ne ŝanĝu mian opinion? Nemulte mankis, ke <span class="nomo" lang="la" title="Ne-Esperanta nomo. Lingvo: Latino">Nero</span> edzinigu <span class="nomo" lang="la" title="Ne-Esperanta nomo. Lingvo: Latino">Acte</span>n, kiun oni speciale por li devenigis el reĝa familio. Kio do estus? Li havus honestan edzinon, kaj ni — honestan aŭgustinon. Je Proteo kaj liaj maraj solejoj! mi ĉiam ŝanĝados mian opinion, kiomfoje mi ĝin trovos konforma kaj oportuna. Koncerne <span class="nomo" lang="la" title="Ne-Esperanta nomo. Lingvo: Latino">Ligia</span>n, ŝia reĝa deveno estas pli certa, ol la pergamaj antaŭuloj de <span class="nomo" lang="la" title="Ne-Esperanta nomo. Lingvo: Latino">Acte</span>. Sed vi gardu vin en Antiumo kontraŭ <span class="nomo" lang="la" title="Ne-Esperanta nomo. Lingvo: Latino">Poppaea</span>, kiu estas venĝema.</p>

 <p id="cf2219">— Mi eĉ ne intencas! Nek unu haro falos de mia kapo en Antiumo.</p>

 <p id="cf2220">— Se vi kredas, ke vi mirigos min duafoje, vi eraras, sed de kie vi havas tiun ĉi certecon?</p>

 <p id="cf2221">— Petro la apostolo ĝin diris al mi.</p>

 <p id="cf2222">— Ha, Petro la apostolo ĝin diris al vi! Kontraŭ tio ekzistas neniu argumento, permesu tamen, ke mi entreprenu certajn gardrimedojn, almenaŭ tial, ke Petro la apostolo ne montriĝu falsa profeto, ĉar se hazarde Petro la apostolo erarus, li povus perdi vian fidon, kiu sendube ankaŭ estonte estos al Petro la apostolo bezona.</p>

 <p id="cf2223">— Faru, kion vi volas, sed mi kredas al li. Kaj se vi pensas, ke vi min malinklinigos al li, ironie rondripetante lian nomon, vi eraras.</p>

 <p id="cf2224">— Nur unu demando pli: ĉu vi jam estas kristano?</p>

 <p id="cf2225">— Ankoraŭ ne, sed Paŭlo el Tarso veturos kun mi, por klarigadi al mi la instruon de Kristo, kaj poste mi akceptos bapton, ĉar tio, kion vi diras, ke ili estas malamikoj de la vivo kaj de ĝojoj, estas malvera.</p>

 <p id="cf2226">— Tiom plibone por vi kaj por <span class="nomo" lang="la" title="Ne-Esperanta nomo. Lingvo: Latino">Ligia</span> — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2227">Poste, movinte la ŝultrojn, li diris, kvazaŭ al si mem:</p>

 <p id="cf2228">— Mirinde estas tamen, kiel tiuj homoj scias varbi konfesantojn kaj kiel tiu sekto disvastiĝas.</p>

 <p id="cf2229">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> respondis kun tia fervoro, kvazaŭ li mem ankaŭ jam estus baptita:</p>

 <p id="cf2230">— Jes! miloj kaj dekmiloj estas en Romo, en la urboj de Italujo, en Grekujo, en Azio. Kristanoj estas en la legioj kaj inter la pretorianoj, ili estas en la cezara palaco mem. Konfesas ĉi tiun instruon sklavoj kaj civitanoj, riĉuloj kaj malriĉuloj, plebanoj kaj patricioj. Ĉu vi scias, ke kelkaj <span class="nomo" lang="la" title="Ne-Esperanta nomo. Lingvo: Latino">Cornelius</span>oj estas kristanoj, ke <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> estas kristanino, ke kristanino estis laŭdire <span class="nomo" lang="la" title="Ne-Esperanta nomo. Lingvo: Latino">Octavia</span> kaj estas <span class="nomo" lang="la" title="Ne-Esperanta nomo. Lingvo: Latino">Acte</span>? Jes, tiu instruo ekposedas la mondon kaj ĝi sola povos ĝin renaskigi. Ne movu la ŝultrojn, ĉar kiu scias, ĉu post unu aŭ du monatoj vi ĝin mem ne akceptos.</p>

 <p id="cf2231">— Mi? — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Ne, je la filo de Leto! mi ĝin ne akceptos, se eĉ estus en ĝi vero kaj saĝeco tiel homa, kiel dia... Tio postulus penon, kaj mi ne ŝatas fari al mi penojn... Tio postulus rezignojn, kaj mi ŝatas rezigni nenion en la vivo. Al via naturo, simila al fajro kaj bolaĵo, ĉiam povis okazi io simila, sed al mi? mi havas miajn gemojn, miajn kameojn, miajn vazojn kaj mian <span class="nomo" lang="la" title="Ne-Esperanta nomo. Lingvo: Latino">Eunicen</span>. Je Olimpo mi ne kredas, sed mi ĝin aranĝas al mi sur la tero kaj mi floros, ĝis kiam trapafos min la sagoj de la dia pafarkisto, aŭ ĝis kiam la cezaro ordonos al mi distranĉi miajn vejnojn. Mi tro ŝatas oportunan <em><span class="fremda" lang="la" title="Ne-Esperanta teksto. Lingvo: Latino">triclinium</span></em> kaj la aromon de violoj. Mi ŝatas eĉ niajn diojn... kiel retorikajn parolturnojn, kaj Aĥajon, kien mi intencas iri kun nia grasa, maldikkrura, nekomparebla dia Cezaro, Aŭgusto, <span class="nomo" lang="und" title="Ne-Esperanta nomo. Lingvo: nespecifita">Periodonico</span>, Herkulo, <span class="nomo" lang="la" title="Ne-Esperanta nomo. Lingvo: Latino">Nero</span>!...</p>

 <p id="cf2232">Dirinte ĉi tion li gajiĝis ĉe la nura penso, ke li povus akcepti la instruon de la galileaj fiŝkaptistoj, kaj li komencis duonvoĉe kanteti:</p>

 <p id="cf2233">Per mirtverdaĵo mi kovros mian glavon,<br> Kun Harmodioso kaj Aristgito...</p>

 <p id="cf2234">Sed li interrompis, ĉar la anoncisto sciigis, ke <span class="nomo" lang="la" title="Ne-Esperanta nomo. Lingvo: Latino">Eunice</span> alvenis.</p>

 <p id="cf2235">Baldaŭ post ŝia alveno oni servis la vespermanĝon, dum kiu, post kelkaj kantoj, kantitaj de citristo, <span class="nomo" lang="la" title="Ne-Esperanta nomo. Lingvo: Latino">Vinicius</span> rakontis al <span class="nomo" lang="la" title="Ne-Esperanta nomo. Lingvo: Latino">Petronius</span> pri la vizito de <span class="nomo" lang="la" title="Ne-Esperanta nomo. Lingvo: Latino">Chilo</span> kaj pri tio, kiel tiu vizito inspiris al li la ideon iri rekte al la apostoloj, venintan ĝuste dum la skurĝado de <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf2236">Al tio ĉi <span class="nomo" lang="la" title="Ne-Esperanta nomo. Lingvo: Latino">Petronius</span>, kiun denove komencis kapti dormemo, almetis la manon al la frunto kaj diris:</p>

 <p id="cf2237">— La ideo estis bona, se la efiko estis bona. Sed koncerne <span class="nomo" lang="la" title="Ne-Esperanta nomo. Lingvo: Latino">Chil</span>on, mi ordonus doni al li kvin orajn monerojn, se tamen vi ordonis ilin skurĝi, estus preferinde lin mortskurĝi, ĉar kiu povas scii, ĉu iam senatanoj ne riverencos antaŭ li, kiel hodiaŭ ili riverencas antaŭ nia kavaliro <span class="nomo" lang="und" title="Ne-Esperanta nomo. Lingvo: nespecifita">Aleno-Vatinus</span>. Bonan nokton.</p>

 <p id="cf2238">Kaj, depreninte la florkronojn, li komencis kune kun <span class="nomo" lang="la" title="Ne-Esperanta nomo. Lingvo: Latino">Eunice</span> prepari sin al hejmeniro. Kiam ili foriĝis, <span class="nomo" lang="la" title="Ne-Esperanta nomo. Lingvo: Latino">Vinicius</span> iris en la bibliotekon kaj skribis al <span class="nomo" lang="la" title="Ne-Esperanta nomo. Lingvo: Latino">Ligia</span> jene:</p>

 <p id="cf2239">“Mi volas, ke, kiam vi malfermos viajn belegajn okulojn, tiu ĉi letero diru al vi: bonan tagon! Tial mi skribas hodiaŭ, kvankam morgaŭ mi vin vidos. La cezaro postmorgaŭ veturos Antiumon kaj mi, <em><span class="fremda" lang="la" title="Ne-Esperanta teksto. Lingvo: Latino">eheu!</span></em> devas lin akompani. Mi ja diris jam al vi, ke malobei signifas endanĝerigi la vivon, kaj mi nun ne havus la kuraĝon morti. Sed se vi ne volas, reskribu al mi unu vorton, tiam mi restos, kaj forturni de mi la danĝeron estos jam la tasko de <span class="nomo" lang="la" title="Ne-Esperanta nomo. Lingvo: Latino">Petronius</span>. Hodiaŭ, en la tago de ĝojo, mi faris donacojn al ĉiuj sklavoj, kaj tiujn, kiuj servis en mia domo dudek jarojn, mi kondukos morgaŭ al la pretoro, por ilin liberigi. Vi, mia kara, devus tion aprobi, ĉar ŝajnas al mi, ke ĝi estas konforma al tiu dolĉa instruo, kiun vi konfesas, kaj due, ĉar mi faris ĝin por vi. Mi diros al ili morgaŭ, ke al vi ili ŝuldas la liberecon, ke ili estu al vi dankaj kaj gloru vian nomon. Aliflanke mi sklavigas min mem al vi kaj al la feliĉo, kaj estu mi neniam liberigita! Malbenita estu Antiumo kaj la vojaĝoj de <span class="nomo" lang="la" title="Ne-Esperanta nomo. Lingvo: Latino">Ahenobarbus</span>. Trioble, kvaroble feliĉa mi estas, ke mi ne estas tiel saĝa, kiel <span class="nomo" lang="la" title="Ne-Esperanta nomo. Lingvo: Latino">Petronius</span>, ĉar eble mi devus iri Aĥajon. Dume la memoro pri vi dolĉigados al mi la momentojn de la foresto. Kiomfoje mi povos liberiĝi, mi eksidos sur ĉevalo kaj rapidos en Romon, por ĝojigi la okulojn per via vido kaj la orelojn per via dolĉa voĉo. Kiomfoje mi ne povos, mi sendos sklavon kun letero kaj demando pri vi. Mi salutas vin, dia, kaj ĉirkaŭprenas viajn piedojn. Ne koleru, ke mi nomas vin dia. Poste, se vi malpermesos, mi obeos, sed hodiaŭ ankoraŭ mi ne kapablos nomi vin alie. Mi vin salutas el via estonta domo — per la tuta animo.”</p>

 </div>

 <div class="chapitro" id="quovadis36"> <h3 id="cf2240">ĈAPITRO <span class="num" title="">XXXVI</span> </h3> <p id="cf2241">Oni sciis en Romo, ke la cezaro volas viziti envoje Ostion, aŭ pli ĝuste la plej grandan ŝipon en la mondo, kiu estis ĵus alportinta grenon el Aleksandrio, kaj el tie li iros la Ĉebordan Vojon<a class="noto" title="Ligilo al “#noto-quo-vadis-12”" href="#noto-quo-vadis-12" id="quo-vadis-12">*</a> en Antiumon. La ordonoj estis jam eldonitaj antaŭ kelkaj tagoj, tial de la mateno ĉe <span class="nomo" lang="la" title="Ne-Esperanta nomo. Lingvo: Latino">Porta Ostiensis</span> amasiĝadis aregoj, konsistantaj el la loka popolaĉo kaj el ĉiuj nacioj de la mondo, por nutri la okulojn per la vido de la cezara sekvantaro; la roma popolo neniam estis sata je tiu ĉi spektaklo. La vojo al Antiumo estis nek malfacila, nek malproksima, kaj en la urbo mem, konsistanta el grandioze aranĝitaj palacoj kaj ĝardendomoj, oni povis trovi ĉion, kion postulis la komforto kaj eĉ la plej elektema tiama lukso. Tamen la cezaro kutimis kunprenadi, vojaĝante, ĉiujn objektojn, kiujn li favoris, komencante de muzikaj instrumentoj kaj objektoj de la ĉiutaga uzo, finante per statuoj kaj mozaikoj, kiujn oni kunmetadis eĉ tiam, kiam li volis nur por mallonga momento halti envoje, ĉu por ripozi, ĉu por manĝi. Pro tio en ĉiu ekskurso akompanis lin grandaj aroj da servistoj, ne kalkulante pretorianajn taĉmentojn kaj aŭgustanojn, el kiuj ĉiu havis apartan sekvantaron de sklavoj.</p>

 <div id="noto-quo-vadis-12" class="noto "> <a class="noto" href="#quo-vadis-12">*</a> <span class="fremda" lang="la" title="Ne-Esperanta teksto. Lingvo: Latino">Via Littoralis</span>.</div>

 <p id="cf2242">En tiu ĉi tago frumatene paŝtistoj el Kampanio, vestitaj surfemure per kapraj feloj, kun vizaĝoj bruligitaj de la suno, trapelis unue tra la pordego kvincent azeninojn, por ke <span class="nomo" lang="la" title="Ne-Esperanta nomo. Lingvo: Latino">Poppaea</span> povu la sekvantan tagon post la alveno en Antiumon havi sian kutiman banon en ilia lakto. La popolaĉo kun rido kaj kontenteco rigardis la longajn orelojn de la bestoj, balancantajn sin meze de polvaj nuboj, kaj kun ĝojo aŭskultis fajfadon de vipoj kaj sovaĝajn kriojn de la paŝtistoj. Post la trapaso de la azeninoj aroj da servistoj kuris sur la vojon, kaj zorgeme ĝin puriginte, komencis ŝuti sur ĝin florojn kaj piniajn pinglojn. En la amaso oni ripetadis al si reciproke kun certa sento de fiereco, ke la tuta vojo, ĝis Antiumo, estis tiel surŝutota per floroj, kiujn oni kolektis el privataj ĝardenoj en la ĉirkaŭaĵoj kaj aĉetis por alta prezo de vendistinoj ĉe <span class="nomo" lang="la" title="Ne-Esperanta nomo. Lingvo: Latino">Porta Mugionis</span>. Laŭgrade kiel la matenaj horoj pasadis, la amaso kreskis ĉiumomente. Kelkaj kunprenis eĉ siajn tutajn familiojn, kaj por ke la tempo ne ŝajnu al ili tro longa, ili dismetis manĝoprovizojn sur la ŝtonoj, destinitaj por novkonstruata templo de Cereso, kaj manĝis la <em><span class="fremda" lang="la" title="Ne-Esperanta teksto. Lingvo: Latino">prandium</span></em> sub la libera ĉielo. Aliloke formiĝis grupoj, en kiuj la ĉefan voĉon havis spertuloj. Okaze de la forveturo de la cezaro oni interparolis pri liaj estontaj vojaĝoj kaj pri vojaĝoj ĝenerale; ĉe tio maristoj kaj longeservintaj soldatoj rakontis mirindaĵojn pri la landoj, pri kiuj ili aŭdis en siaj malproksimaj serviroj, kaj en kiuj ne ekstaris ĝis nun piedo de romano. La urbanoj, kiuj neniam en la vivo estis ekster <span class="nomo" lang="la" title="Ne-Esperanta nomo. Lingvo: Latino">Via Appia</span>, aŭskultis kun admiro pri la mirindaĵoj de Hindujo kaj Arabujo, pri la arĥipelagoj, ĉirkaŭantaj Britujon, kie sur unu insulo Briareo katenis la dormantan Saturnon kaj kie loĝis spiritoj, pri la Hiperboreaj landoj, pri glaciiĝintaj maroj, pri la siblado kaj muĝo, kiujn aŭdigis la akvoj de la oceano en la momento, kiam la subiranta suno profundiĝadis en la ondaron. Inter la popolaĉo facile trovis kredon similaj famoj, kiujn kredis eĉ tiaj homoj, kiel Plinio kaj Tacito. Oni ankaŭ rakontis pri tiu ŝipo, vizitota de la cezaro, ke ĝi portas provizon de tritiko por du jaroj, ne kalkulante kvarcent vojaĝantojn, samnombran ŝipanaron kaj multegon de sovaĝaj bestoj, uzotaj en la someraj cirkludoj. Tio ĉi elvokadis ĝeneralan simpation por la cezaro, kiu ne nur nutris, sed ankaŭ amuzis la popolon. Oni do preparis sin por fervora salutado.</p>

 <p id="cf2243">Dume aperis taĉmento da numidaj rajdistoj, apartenantaj al la pretoria militistaro. Ili estis vestitaj per flavaj vestoj, ruĝaj zonoj kaj grandegaj orelringoj, ĵetantaj orajn brilojn sur iliajn nigrajn vizaĝojn. La pintoj de iliaj bambuaj lancoj brilis en la suno, kiel flametoj. Poste ilia trapaso komenciĝis irado, simila al procesio. La amasoj premis sin, por rigardi la irantaron de la pli proksime, sed alvenis taĉmentoj da piedaj pretorianoj kaj, viciĝinte laŭlonge ĉe ambaŭ flankoj de la pordego, baris alpaŝon al la vojo. Antaŭe iris veturiloj, portantaj tendojn el purpuro, ruĝajn kaj violkolorajn, kaj tendojn el neĝblanka <em><span class="fremda" lang="la" title="Ne-Esperanta teksto. Lingvo: Latino">byssus,</span></em> trateksita per oraj fadenoj, kaj orientajn tapiŝojn, kaj citronlignajn tablojn, kaj pecojn da mozaikoj, kaj kuirejajn vazojn, kaj kaĝojn kun birdoj el Oriento, Sudo kaj Okcidento, kies langoj aŭ cerboj estis destinitaj sur la cezaran tablon, kaj amforojn kun vino, kaj korbojn kun fruktoj. Sed la objektojn, kiuj povus suferi fleksiĝon aŭ rompiĝon en la veturiloj, portis piedirantaj sklavoj. Oni vidis centojn da homoj, portantajn vazojn kaj statuetojn el korinta kupro; oni vidis apartajn sklavojn kun etruriaj vazoj, apartajn kun la grekaj, apartajn kun ujoj oraj, arĝentaj aŭ faritaj el aleksandria vitro. Dividis ilin malgrandaj taĉmentoj da pretorianoj piedaj kaj rajdaj, kaj ĉiun grupon da sklavoj estris gardistoj, armitaj per vipoj, finitaj per pecoj da plumbo kaj fero, anstataŭ la klakŝnuroj. La irantaro, konsistanta el homoj, portantaj kun atento kaj zorgema respekto diversajn objektojn, aspektis kvazaŭ ia solena religia proceso, kaj tiu ĉi simileco iĝi ankoraŭ pli klara, kiam oni komencis porti muzikajn instrumentojn de la cezaro kaj de la kortego. Oni vidis tie harpojn, liutojn grekajn, liutojn hebreajn kaj egiptajn, lirojn, formingojn, citrojn, ŝalmojn, longajn fleksformajn kronojn kaj cimbalojn. Rigardante tiun maron da instrumentoj, brilantaj en la suno de oro, bronzo, multekostaj ŝtonoj kaj perlamoto, oni povus kredi, ke Apolono aŭ Bakĥo ekvojaĝas en la mondon. Poste aperis luksaj <em><span class="fremda" lang="la" title="Ne-Esperanta teksto. Lingvo: Latino">carrucae,</span></em> plenaj de akrobatoj, dancistoj, dancistinoj, ariĝintaj en pentrindaj grupoj, kun tirsoj en la manoj. Post ili veturis sklavoj, destinitaj ne por servo, sed por lukso, nome knabetoj kaj malgrandaj knabinoj, elektitaj en la tuta Grekujo kaj Malgranda Azio, longharaj aŭ kun volviĝantaj bukloj, tenataj per oraj retoj, similaj al amoroj, kun vizaĝoj belegaj, sed tute kovritaj per dika tavolo da kosmetikaĵoj, por ke la vento de Kampanio ne brunigu ilian delikatajn haŭtojn.</p>

 <p id="cf2244">Kaj denove sekvis pretoriana taĉmento, konsistanta el grandegaj sikambroj, barbohavaj, bluokulaj, kun haroj helaj aŭ ruĝetaj. Antaŭ ili standardistoj, nomataj <em><span class="fremda" lang="la" title="Ne-Esperanta teksto. Lingvo: Latino">imaginarii,</span></em> portis la romajn aglojn, tabulojn kun surskriboj, statuetojn de la dioj germanaj kaj romaj, fine statuetojn kaj bustojn de la cezaro. El sub iliaj feloj kaj soldataj kirasoj videblaj estis brakoj sunbrunaj kaj fortaj, kiel batalmaŝinoj, kapablaj uzi la pezajn armilojn, per kiuj estis armitaj tiuspecaj gardistaranoj. La tero ŝajnis tremi sub iliaj egalaj, pezaj paŝoj, kaj ili, kvazaŭ konsciaj pri sia forto, kiun ili povis uzi kontraŭ la cezaroj mem, fiere rigardis la stratan amason, forgesante videble, ke multaj el ili venis tiun ĉi urbon en katenoj. Sed ili estis en malgranda aro, ĉar la ĉefaj pretoriaj fortoj restis en la tendoj loke, por gardi la ordon kaj disciplinon en la urbo. Kiam ili pasis, oni kondukis jungeblajn tigrojn kaj leonojn de <span class="nomo" lang="la" title="Ne-Esperanta nomo. Lingvo: Latino">Nero</span>, por ke, se ekplaĉos al li imiti <span class="nomo" lang="grc" title="Ne-Esperanta nomo. Lingvo: Antikva Greka">Dionizos</span>on, oni povu jungi ilin al procesiaj veturiloj. Hindoj kaj araboj kondukis ilin per ŝtalaj, bantfinitaj ĉenoj, tiel tamen ĉirkaŭvolvitaj per floroj, ke ili ŝajnis plektitaj el solaj floroj. La bestoj, malsovaĝitaj de <em><span class="fremda" lang="la" title="Ne-Esperanta teksto. Lingvo: Latino">bestiarii,</span></em> rigardis la amasojn per siaj verdaj, kvazaŭ dormemaj okuloj, kaj iafoje, levante la grandegajn kapojn avide sorbis per la nazoj la homan ŝvitodoron, ĉirkaŭlekante la buŝegojn per siaj malglataj langoj.</p>

 <p id="cf2245">Sekvis ankoraŭ cezaraj veturiloj kaj portiloj, pli kaj malpli grandaj, enkrustitaj per eburo, perloj, aŭ riĉaj je brilo de juveloj; post ili denove iris malgranda taĉmento da pretorianoj, romane vestitaj, konsistanta ekskluzive el italaj soldatoj-volontuloj<a class="noto" title="Ligilo al “#noto-quo-vadis-13”" href="#noto-quo-vadis-13" id="quo-vadis-13">*</a>; denove amaso da eleganta sklava servistaro kaj knabetoj, kaj fine veturis la cezaro mem, kies proksimiĝon anocis de malproksime kriado de la popolo.</p>

 <div id="noto-quo-vadis-13" class="noto "> <a class="noto" href="#quo-vadis-13">*</a> La loĝantoj de Italujo estis ankoraŭ de Aŭgusto liberigitaj de militservo, pro kio la t.n. <em><span class="fremda" lang="la" title="Ne-Esperanta teksto. Lingvo: Latino">cohors Italica</span></em>, postenanta ordinare en Azio, konsistis el volontuloj. Ankaŭ en la pretoria gardistaro, se ĝi ne konsistis el alilandanoj, servis volontuloj.</div>

 <p id="cf2246">En la stratamaso trovis sin ankaŭ Petro la apostolo, kiu deziris unufoje en la vivo vidi la cezaron. Akompanis lin <span class="nomo" lang="la" title="Ne-Esperanta nomo. Lingvo: Latino">Ligia</span>, kun vizaĝo kaŝita sub densa vualo, kaj <span class="nomo" lang="la" title="Ne-Esperanta nomo. Lingvo: Latino">Ursus</span>, kies forto estis por la knabino plej certa gardo meze de la malmodera kaj senbrida amaso. La ligo prenis en la manojn unu el la ŝtonegoj, destinitaj por la konstruata templo, kaj alportis ĝin al la apostolo, por ke tiu ĉi, surpaŝinte la ŝtonon, vidu pli bone, ol la aliaj. La amaso unue komencis murmuri, ĉar <span class="nomo" lang="la" title="Ne-Esperanta nomo. Lingvo: Latino">Ursus</span> disŝovadis ĝin, kiel ŝipo disŝovas la ondojn, kiam tamen li sola levis la ŝtonegon, kiun kvar plej bravaj fortuloj el la popolo ne kapablus eĉ movi, la murmurado ŝanĝis sin en admiron kaj la ekkrioj <em><span class="fremda" lang="la" title="Ne-Esperanta teksto. Lingvo: Latino">”macte!”</span></em> aŭdiĝis ĉiuflanke. Sed dume alvenis la cezaro. Li sidis en veturilo, havanta la formon de tendo, tirata de ses blankaj idumeaj virĉevaloj kun oraj hufaĵoj. La veturilo havis la formon de tendo kun speciale malfermitaj flankoj, por ke la amasoj povu vidi la cezaron. Estis tie sufiĉe da loko por kelkaj personoj, sed <span class="nomo" lang="la" title="Ne-Esperanta nomo. Lingvo: Latino">Nero</span>, volante, ke la atento koncentriĝu ekskluzive je li, veturis tra la urbo sola, havante nur ĉe la piedoj du degenerintajn pigmeojn. Li estis vestita per blanka tuniko kaj ametista togo, kiel ĵetadis violbluan brilon sur lian vizaĝon. De la tempo de la vojaĝo en Neapolon li rimarkinde grasiĝis. Lia vizaĝo grasŝvelis; de sub la malsupra makzelo pendis duobla mentono, pro kio la buŝo, ĉiam tro proksima al la nazo, ŝajnis nun malfermiĝi tuj sub la naztruoj. La dikan kolon li vualis, kiel ordinare, per silka tuko, kiun li ĉiumomente bonigadis sur si per mano blanka kaj grasa, kovrita sur la artiko de ruĝaj haroj, formantaj kvazaŭ sangajn makulojn. Li tamen ne permesis al <em><span class="fremda" lang="la" title="Ne-Esperanta teksto. Lingvo: Latino">epilatores</span></em> elŝiri tiujn harojn, ĉar oni diris al li, ke tio ĉi kaŭzas tremadon de la fingroj kaj malhelpas liutludadon. Senfunda vanteco bildis sin, kiel ordinare, sur lia vizaĝo, kune kun laceco kaj enuo. Ĝenerale ĝi estis vizaĝo kune terura kaj arlekenaĉa. Veturante, li turnadis ambaŭflanken la kapon, duonfermante momente la okulojn kaj atente aŭskultante, kiel oni lin salutas. Salutis lin fulmotondro de aplaŭdoj kaj la ekkrioj: “Saluton, dia! saluton, cezaro, imperiestro, ĉiovenkanto! saluton, senkompara — filo de Apolono, Apolono!” Aŭskultante tiujn ĉi vortojn li ridetadis, sed iafoje trakuris lian vizaĝon kvazaŭ nubo, ĉar la roma popolo estis mokema kaj, sentante sin sekura pro la granda nombro, ĝi permesadis al si mokajn ŝercojn eĉ kontraŭ grandaj trimufantoj, kontraŭ tiuj, kiujn ĝi efektive amis kaj estimis. Oni ja sciis, ke iam oni kriis dum la enveturo de Julio Cezaro en Romon: “Civitanoj, kaŝu viajn edzinojn, ĉar enveturas kalva diboĉulo!” Sed la monstra memamo de <span class="nomo" lang="la" title="Ne-Esperanta nomo. Lingvo: Latino">Nero</span> ne toleris eĉ plej etajn riproĉojn, nek mokojn, dume en la amaso, inter la laŭdaj ekkrioj, aŭdiĝadis la voĉoj: “Kuprobarba!... Kuprobarba! Kien vi portas vian flaman barbon? ĉu vi timas, ke Romo de ĝi ekflamos?” Kaj tiuj, kiuj tiel kriis, ne sciis, ke ilia ŝerco entenas teruran profetaĵon. La cezaron cetere ne tre kolerigis similaj voĉoj, tiom pli, ke li ne havis barbon, ĉar jam antaŭe li oferis ĝin en ora skatolo al Jovo Kapitola. Sed aliaj, kaŝitaj post la amaso da ŝtonegoj kaj ĉe la angulo de la templo, vokis: <em><span class="fremda" lang="la" title="Ne-Esperanta teksto. Lingvo: Latino">”Matricida!</span></em> <span class="nomo" lang="la" title="Ne-Esperanta nomo. Lingvo: Latino">Nero</span>! Oresto! Alkmeono!” kaj aliaj: “Kie estas <span class="nomo" lang="la" title="Ne-Esperanta nomo. Lingvo: Latino">Octavia</span>!” “For la purpuron!” <span class="nomo" lang="la" title="Ne-Esperanta nomo. Lingvo: Latino">Poppaea</span>n, kiu veturis tuj poste, oni salutis per la krioj: <em><span class="fremda" lang="la" title="Ne-Esperanta teksto. Lingvo: Latino">“flava coma!”;</span></em> per tiu ĉi esprimo oni nomis stratulinojn. La muzikema orelo de <span class="nomo" lang="la" title="Ne-Esperanta nomo. Lingvo: Latino">Nero</span> kaptadis ankaŭ tiajn ekkriojn, kaj tiam li levadis per la fingroj sian poluritan smeraldon al la okulo, kvazaŭ volante ekvidi kaj fiksi en la memoro tiujn, kiuj ilin eligis. Tiamaniere lia rigardo haltis momente sur la apostolo, staranta sur la ŝtonego. Dum momento tiuj ĉi du homoj rigardis unu la alian, kaj en tiu tuta brila sekvantaro, en tiuj sennombraj amasoj neniu ekpensis, ke ĉi-minute rigardas unu la alian du regantoj de la tero, el kiuj unu baldaŭ pasos, kiel sanga sonĝo, kaj la alia, tiu maljunulo, vestita per simpla mantelo, prenos en eternan posedon la mondon kaj la urbon.</p>

 <p id="cf2247">Dume la cezaro traveturis, kaj tuj post li ok afroj portis grandiozan portilon, en kiu sidis la malamegata de la popolo <span class="nomo" lang="la" title="Ne-Esperanta nomo. Lingvo: Latino">Poppaea</span>. Vestita, kiel <span class="nomo" lang="la" title="Ne-Esperanta nomo. Lingvo: Latino">Nero</span>, per ametistokolora vesto, kun dika tavolo da kosmetikaĵoj sur la vizaĝo, senmova, enpensiĝinta kaj indiferenta, ŝi aspektis kiel iu diino, kune belega kaj malbona, kiun oni portis kvazaŭ en procesio. Post ŝi sekvis denove kortego da vira kaj virina servistaro kaj vicoj da veturiloj kun instrumentoj de komforto kaj eleganteco. La suno jam estis delonge deirinta de la zenito, kiam komenciĝis traveturado de la aŭgustanoj — vicaro impona, brila, ŝanĝkolora, kiel serpento, kaj senfina. La maldiligenta <span class="nomo" lang="la" title="Ne-Esperanta nomo. Lingvo: Latino">Petronius</span>, favore salutata de la amasoj, igis sin porti en portilo kune kun sia diinsimila sklavino. <span class="nomo" lang="la" title="Ne-Esperanta nomo. Lingvo: Latino">Tigellinus</span> veturis en <em><span class="fremda" lang="la" title="Ne-Esperanta teksto. Lingvo: Latino">carruca,</span></em> tirata de malgrandaj ĉevaloj, ornamitaj per blankaj kaj purpuraj plumoj. Oni vidis, kiel li leviĝadis en la veturilo kaj, etendante la kolon, rigardadis atente, ĉu la cezaro ne donos al li la signon, ke li translokiĝu apuden. El la aliaj la amasoj salutis per aplaŭdoj <span class="nomo" lang="la" title="Ne-Esperanta nomo. Lingvo: Latino">Licinianus</span>on Pison, per rido <span class="nomo" lang="la" title="Ne-Esperanta nomo. Lingvo: Latino">Vitelius</span>on, per fajfado <span class="nomo" lang="la" title="Ne-Esperanta nomo. Lingvo: Latino">Vatinius</span>on. Al <span class="nomo" lang="la" title="Ne-Esperanta nomo. Lingvo: Latino">Licinius</span> kaj <span class="nomo" lang="la" title="Ne-Esperanta nomo. Lingvo: Latino">Lecanus</span>, la konsuloj, oni sentenis indiferente, sed <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, kiun la popolo amis, oni ne scias pro kio, ankaŭ, same kiel <span class="nomo" lang="la" title="Ne-Esperanta nomo. Lingvo: Latino">Vestinus</span>, ricevis aplaŭdojn de la amaso. La kortego estis sennombra. Ŝajnis, ke ĉiu, kiu distingiĝis en Romo per riĉeco, brilo aŭ eminenteco, elmigras en Antiumon. <span class="nomo" lang="la" title="Ne-Esperanta nomo. Lingvo: Latino">Nero</span> neniam vojaĝis alie ol kun mil veturiloj, kaj la taĉmento de liaj akompanantoj preskaŭ ĉiam superis la nombron de soldatoj en legio<a class="noto" title="Ligilo al “#noto-quo-vadis-14”" href="#noto-quo-vadis-14" id="quo-vadis-14">*</a>. Oni do montradis al si reciproke <span class="nomo" lang="la" title="Ne-Esperanta nomo. Lingvo: Latino">Domitius</span>on Aferon, kaj la kadukan <span class="nomo" lang="la" title="Ne-Esperanta nomo. Lingvo: Latino">Lucius</span>on <span class="nomo" lang="la" title="Ne-Esperanta nomo. Lingvo: Latino">Saturninus</span>on; oni vidis <span class="nomo" lang="la" title="Ne-Esperanta nomo. Lingvo: Latino">Vespasian</span>on, kiu ne estis ankoraŭ militirinta en Judeon, el kie li revenis nur por meti sur la kapon la imperiestran kronon, kaj liajn filojn, kaj la junan Nervan, kaj <span class="nomo" lang="la" title="Ne-Esperanta nomo. Lingvo: Latino">Lucanus</span>on, kaj <span class="nomo" lang="la" title="Ne-Esperanta nomo. Lingvo: Latino">Annius</span>on Galon, kaj <span class="nomo" lang="la" title="Ne-Esperanta nomo. Lingvo: Latino">Quintianus</span>on kaj multegajn virinojn, famajn pro sia riĉeco, beleco, lukso aŭ malĉasto. La rigardo de la amaso transportadis sin de la konatoj vizaĝoj al la jungilaro, veturiloj, ĉevaloj, strangaj vestoj de la servistaro, konsistanta el ĉiuj nacioj de la mondo. En tiu ĉi inundo de lukso kaj grandeco oni ne sciis, kion rigardi, kaj ne nur la okuloj, sed ankaŭ la penso blindiĝadis pro tiuj oraj fulmaĵoj, pro tiuj koloroj purpuraj kaj violaj, pro flagrado de multekostaj ŝtonoj, pro brilo de vitrornamoj, perlamoto, eburo. Ŝajnis, ke la sunradioj mem sorbiĝadis en tiun brilan ondaron. Kaj kvankam en la popolamaso ne mankis mizeruloj kun kavaj ventroj kaj malsato en la okuloj, tamen tiu ĉi spektaklo ekscitis en ili ne nur ĝudeziron kaj envion, sed ankaŭ inspiris ravon kaj fierecon, donante la senton de tiu povo kaj nevenkebleco de Romo, kiun formis kaj antaŭ kiu genuis la tuta mondo. Efektive, en la tuta mondo estis neniu, kiu kuraĝus kredi, ke tiu ĉi potenco ne daŭros tra ĉiuj jarcentoj, ne postvivos ĉiujn naciojn de la mondo kaj ke io sur la tero povos ĝin kontraŭstari.</p>

 <div id="noto-quo-vadis-14" class="noto "> <a class="noto" href="#quo-vadis-14">*</a> En la tempo de la imperio legio kalkulis pli ol 12.000 homojn.</div>

 <p id="cf2248"><span class="nomo" lang="la" title="Ne-Esperanta nomo. Lingvo: Latino">Vinicius</span>, veturanta en la fino de la korteganaro, je la vido de la apostolo kaj de <span class="nomo" lang="la" title="Ne-Esperanta nomo. Lingvo: Latino">Ligia</span>, kiujn li ne esperis renkonti, elsaltis el la veturilo kaj, salutinte ilin kun radianta vizaĝo, komencis paroli per rapida voĉo, kiel homo, kiu ne havas tempon por perdi:</p>

 <p id="cf2249">— Vi venis? Mi ne scias, kiel danki vin, ho <span class="nomo" lang="la" title="Ne-Esperanta nomo. Lingvo: Latino">Ligia</span>!... Dio ne povis sendi al mi pli bonan antaŭsignon. Mi salutas vin refoje, adiaŭante, sed mi ne adiaŭas vin por longe. Envoje mi dislokis partajn ĉevalojn kaj en ĉiu libera tago mi estos apud vi, antaŭ ol mi elpetos permeson de reveno. Restu en sano!</p>

 <p id="cf2250">— Restu en sano, <span class="nomo" lang="la" title="Ne-Esperanta nomo. Lingvo: Latino">Marcus</span> — respondis <span class="nomo" lang="la" title="Ne-Esperanta nomo. Lingvo: Latino">Ligia</span> kaj poste aldonis pli mallaŭte:</p>

 <p id="cf2251">— Kristo vin gvidu kaj malfermu vian animon al la vortoj de Paŭlo.</p>

 <p id="cf2252">Kaj li ekĝojis en la koro, vidante ŝian deziron, ke li baldaŭ iĝu kristano, do li respondis:</p>

 <p id="cf2253">— <em><span class="fremda" lang="la" title="Ne-Esperanta teksto. Lingvo: Latino">Ocelle mi!</span></em> estus tiel, kiel vi parolas. Paŭlo preferas veturi inter miaj sklavoj, sed li estas kun mi, kaj li estos mia majstro kaj kunulo... Levu la vualon, mia ĝojo, ke mi ankoraŭ ekvidu vin antaŭ la vojaĝo. Kial vi vin tiel kovris?</p>

 <p id="cf2254">Ŝi levis per la mano la vualon kaj montris al li sian helan vizaĝon kaj la mirindajn, ridantajn okulojn, demandante:</p>

 <p id="cf2255">— Ĉu tio malplaĉas al vi?</p>

 <p id="cf2256">Kaj ŝia rideto enhavis ioman knabinan koketemon, sed <span class="nomo" lang="la" title="Ne-Esperanta nomo. Lingvo: Latino">Vinicius</span>, rigardante ŝin kun ravekscito, respondis:</p>

 <p id="cf2257">— Tio malplaĉas al miaj okuloj, kiuj volus ĝis la morto rigardadi vin solan.</p>

 <p id="cf2258">Poste li turnis sin al <span class="nomo" lang="la" title="Ne-Esperanta nomo. Lingvo: Latino">Ursus</span> kaj diris:</p>

 <p id="cf2259">— <span class="nomo" lang="la" title="Ne-Esperanta nomo. Lingvo: Latino">Ursus</span>, gardu ŝin, kiel la pupilon de via okulo, ĉar ŝi estas ne nur via, sed ankaŭ mia — <em><span class="fremda" lang="la" title="Ne-Esperanta teksto. Lingvo: Latino">domina!</span></em></p>

 <p id="cf2260">Dirinte ĉi tion, li ekkaptis ŝian manon kaj premis al ĝi la buŝon, je granda mirego de la stratamaso, kiu ne povis kompreni tian signon de respekto flanke de la brila aŭgustano al la knabino, vestita per simpla, preskaŭ sklavina vesto.</p>

 <p id="cf2261">— Restu en sano...</p>

 <p id="cf2262">Poste li rapide foriris, ĉar la tuta cezara sekvantaro jam estis konsiderinde antaŭeniĝinta. La apostolo Petro benis lin nerimarkeble per la signo de kruco, kaj la bona <span class="nomo" lang="la" title="Ne-Esperanta nomo. Lingvo: Latino">Ursus</span> komencis lin tuj laŭdi, kontenta, ke lia juna mastrino aŭskultas avide kaj rigardas lin kun dankemo.</p>

 <p id="cf2263">La sekvantaro foriĝadis kaj vualiĝadis per nuboj da ora polvo, sed ili rigadis post ĝi longe ankoraŭ, ĝis proksimiĝis al ili <span class="nomo" lang="la" title="Ne-Esperanta nomo. Lingvo: Latino">Demas</span>, la sama, ĉe kiu <span class="nomo" lang="la" title="Ne-Esperanta nomo. Lingvo: Latino">Ursus</span> laboradis nokte.</p>

 <p id="cf2264">Tiu ĉi, kisinte la manon de la apostolo, komencis lin peti, ke ili venu al li por manĝi, dirante, ke lia domo estas proksime al <span class="nomo" lang="la" title="Ne-Esperanta nomo. Lingvo: Latino">Emporium</span>, kaj ili estas sendube malsataj kaj lacaj, pasiginte pliparton de la tago ĉe la pordego.</p>

 <p id="cf2265">Ili do iris kune kaj, ripozinte kaj satiĝinte en lia domo, nur antaŭ la vespero reiris al Transtibro. Intencante trapasi la riveron per la ponto de Aemilius, ili iris tra <span class="nomo" lang="la" title="Ne-Esperanta nomo. Lingvo: Latino">Clivus Publicus</span>, kondukanta tra la mezo de Aventino, inter la templo de Diano kaj Merkuro. La apostolo Petro rigardis de sur la altaĵo la ĉirkaŭantajn lin kaj pli malproksimajn, nebuliĝantajn en la distanco konstruaĵojn, kaj profundiĝinte en silenton, li meditis pri la grandeco kaj potenco de tiu ĉi urbo, en kiun li venis prediki la vorton de Dio. Ĝis nun li vidadis la roman regadon kaj la legiojn en diversaj landoj, tra kiuj li migris, sed tio estis kvazaŭ apartaj membroj de tiu potenco, kies enkorpigon en la persono de la cezaro li ekvidis hodiaŭ unuafoje. Tiu ĉi urbo senlima, rabema, avida kaj kune senbrida, putrinta ĝis la ostoj kaj kune neskuebla en sia superhoma forto, tiu cezaro, fratmurdinto, patrinmurdinto kaj edzinmurdinto, post kiu trenis sin aro da sangaj fantomoj, ne malpli granda, ol lia kortego, tiu diboĉulo, arlekeno kaj kune reganto de tridek legioj kaj pere de ili — de la tuta tero, tiuj korteganoj, kovritaj per oro kaj skarlato, necertaj pri la morgaŭa tago kaj kune pli povohavaj, ol reĝoj — ĉio tio kune ekŝajnis al li ia infera regno de malbono kaj maljusteco. Kaj li ekmiris en sia simpla koro, kiel Dio povas doni tiel nekompreneblan ĉiopovon al la satano, kiel Li povas doni al li la teron, ke li ĝin piedpremu, renversu, tretu, elpremadu larmojn kaj sangon, konfuzu, kiel uragano, detruu, kiel fulmotondro, kaj bruligu, kiel fajro. Kaj de tiuj ĉi pensoj timo ekregis lian apostolan koron kaj li komencis paroli interne al la Majstro: “Sinjoro, kion mi faru kontraŭ tiu ĉi urbo, kien Vi min sendis? Al ĝi apartenas la maroj kaj la kontinentoj, al ĝi apartenas la bestoj sur la tero kaj la maraj kreaĵoj, al ĝi apartenas aliaj regnoj kaj urboj kaj tridek legioj, kiuj ilin gardas, kaj mi, Sinjoro, mi estas laga fiŝkaptisto! Kion mi faru? kaj kiel mi venku ĝian malbonpovon?”</p>

 <p id="cf2266">Tiel parolante, li levadis sian grizan, tremantan kapon al la ĉielo, preĝante kaj vokante el la fundo de la koro al sia Dia Majstro, plena de malĝojo kaj teruro.</p>

 <p id="cf2267">Subite lian preĝon interrompis la voĉo de <span class="nomo" lang="la" title="Ne-Esperanta nomo. Lingvo: Latino">Ligia</span>, kiu diris:</p>

 <p id="cf2268">— La tuta urbo kvazaŭ flamas...</p>

 <p id="cf2269">Efektive, la suno tiutage estis strange subiranta. Ĝia grandega disko jam kaŝis sin duone post Janikulo, kaj la tuta ĉielspaco pleniĝis per ruĝa brilo. De la loko, kie ili staris, antaŭ iliaj okuloj malkaŝis sin vastaj spacoj. Iom dekstre ili vidis la longformajn murojn de Circus <span class="nomo" lang="la" title="Ne-Esperanta nomo. Lingvo: Latino">Maximus</span>, super ili la tavole levitajn palacojn de Palatino, kaj rekte antaŭ si, trans <span class="nomo" lang="la" title="Ne-Esperanta nomo. Lingvo: Latino">Forum Boarium</span> kaj <span class="nomo" lang="la" title="Ne-Esperanta nomo. Lingvo: Latino">Velabrum</span>, la supron de Kapitolo kun la templo de Jovo. Sed la muroj, la koloroj kaj la suproj de l’ templo estis kvazaŭ dronantaj en tiu ora kaj purpura brilo. La videblaj de malproksime partoj de la rivero ŝajnis fluigi sangon, kaj laŭgrade, kiel la suno malsupreniĝadis post la altaĵon, la brilo iĝadis ĉiam pli skarlata, ĉiam pli simila al brulruĝo, ĝi kreskis, vastiĝadis, fine ĝi etendis sin sur la sep montaĵojn, de kiuj ĝi ŝajnis flue malsupren sur la tutan ĉirkaŭaĵon.</p>

 <p id="cf2270">— La tuta urbo kvazaŭ flamas — ripetis <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2271">Kaj Petro ŝirmis la okulojn per la mano kaj diris:</p>

 <p id="cf2272">— La kolero de la Sinjoro estas super ĝi.</p>

 </div>

 <div class="chapitro" id="quovadis37"> <h3 id="cf2273">ĈAPITRO <span class="num" title="">XXXVII</span> </h3> <p id="cf2274"><span class="nomo" lang="la" title="Ne-Esperanta nomo. Lingvo: Latino">Vinicius</span> al <span class="nomo" lang="und" title="Ne-Esperanta nomo. Lingvo: nespecifita">Ligia</span>:</p>

 <p id="cf2275">“Phlego, la sklavo, per kiu mi sendas al vi ĉi tiun leteron, estas kristano, li do estas unu el tiuj, kiuj ricevos liberecon el viaj manoj, mia plej kara. Li estas delonga servisto de nia domo, do mi povas sendi per li tiun ĉi leteron kun plena fido, sen la timo, ke ĝi trafos en aliajn manojn, ol viaj. Mi skribas el Laurento, kie ni haltis pro la varmego. <span class="nomo" lang="la" title="Ne-Esperanta nomo. Lingvo: Latino">Otho</span> posedas ĉi tie grandiozan palacon, kiun li siatempe donacis al <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj ŝi, kvankam eksedziniĝinta je li, opiniis kiel konvenan reteni la belegan donacon... Kiam mi pensas pri tiuj ĉi virinoj, kiuj min nun ĉirkaŭas, kaj pri vi, ŝajnas al mi, ke el la ŝtonoj de Deŭkaliono naskiĝis videble diversaj specoj de homoj, malsimilaj unuj al la aliaj, kaj ke vi apartenas al tiu, kiu naskiĝis el kristalo. Mi vin admiras kaj amas per la tuta animo, tiel, ke mi volus skribi al vi nur pri vi mem, kaj necesas al mi regi min, por skribi pri la vojaĝo, pri tio, kio kun mi okazas, kaj pri la kortegaj novaĵoj. La cezaro estis do gasto de <span class="nomo" lang="la" title="Ne-Esperanta nomo. Lingvo: Latino">Poppaea</span>, kiu sekrete antaŭ li preparis luksan akcepton. Ŝi invitis cetere nemultajn aŭgustanojn, sed same mi, kiel <span class="nomo" lang="la" title="Ne-Esperanta nomo. Lingvo: Latino">Petronius</span>, ricevis la alvokojn. Post la <em><span class="fremda" lang="la" title="Ne-Esperanta teksto. Lingvo: Latino">prandium</span></em> ni naĝis per oraj boatoj sur la maro, kiu estis tiel trankvila, kvazaŭ ĝi dormus, kaj tiel blua, kiel viaj okuloj, ho mia dia! Ni remis mem, ĉar videble flatis al la aŭgustino, ke ŝian boaton remas ekskonsuloj, aŭ iliaj filoj. La cezaro, starante ĉe la direktilo, en purpura togo, kantis himnon al la maro, kiun li verkis la antaŭan nokton kaj al kiu li komponis muzikon kune kun <span class="nomo" lang="la" title="Ne-Esperanta nomo. Lingvo: Latino">Diodorus</span>. El aliaj boatoj akompanis lin sklavoj el Hindujo, kiuj scias ludi per maraj konkoj, kaj ĉirkaŭe elaperadis multaj delfenoj, kvazaŭ efektive logitaj per la muziko el la profundaĵoj de Amfitrito. Kaj mi — ĉu vi scias, kion mi faris? Mi pensis pri vi kaj sopiris al vi, kaj mi volus preni tiun ĉi maron kaj tiun ĉi belveteron kaj tiun ĉi muzikon kaj ĉion tion oferi al vi. Ĉu vi volas, ke ni loĝu iam ĉe marbordo, for de Romo, mia aŭgustino? Mi havas en Sicilio posedaĵon kun migdala arbaro, kiu printempe floras rozkolore kaj venas tiel proksimen al la maro, ke la finoj de la branĉoj preskaŭ tuŝas la akvon. Tie mi amos vin kaj adoros tiun instruon, kiun Paŭlo al mi konigos, ĉar mi jam scias, ke ĝi ne kontraŭas al la amo kaj al la feliĉo. Ĉu vi volas?... Sed antaŭ ol mi aŭdos la respondon el via amata buŝo, mi skribas al vi plue, kio okazis en la boato. Kiam la bordo restis jam for post ni, ni ekvidis malproksime antaŭ ni velon, kaj tuj estiĝis diskuto, ĉu ĝi estas fiŝkaptista boato, aŭ granda ŝipo el Ostio. Mi distingis ĝin la unua; tiam la aŭgustino diris, ke por miaj okuloj nenio videble estas sekreta, kaj, mallevinte subite vualon sur la vizaĝon, demandis, ĉu eĉ tiel mi ŝin rekonus? <span class="nomo" lang="la" title="Ne-Esperanta nomo. Lingvo: Latino">Petronius</span> tuj respondis, ke trans nubo oni eĉ la sunon ne povas ekkoni, sed ŝi, kvazaŭ ridetante, parolis, ke tiel akrajn okulojn nur amo sola povus blindigi, kaj, nomante diversajn aŭgustaninojn, komencis demandi kaj divenadi, kiun mi amas. Mi respondadis trankvile, sed ŝi diris fine ankaŭ vian nomon. Mi sentas veran dankemon al <span class="nomo" lang="la" title="Ne-Esperanta nomo. Lingvo: Latino">Petronius</span>, kiu ĉi-momente ekŝancelis la boaton, pro kio la ĝenerala atento estis deturnita de mi, ĉar se mi ekaŭdus pri vi malafablajn aŭ mokajn vortojn, mi ne scius kaŝi la koleron kaj devus batali kontraŭ la deziro frakasi per la remilo la kapon de tiu malica kaj malbona virino... Vi ja memoras, kion mi rakontis al vi en la domo de <span class="nomo" lang="la" title="Ne-Esperanta nomo. Lingvo: Latino">Linus</span>, antaŭtage de la forveturo, pri la okazo sur la lago de <span class="nomo" lang="la" title="Ne-Esperanta nomo. Lingvo: Latino">Agrippa</span>? <span class="nomo" lang="la" title="Ne-Esperanta nomo. Lingvo: Latino">Petronius</span> timas pri mi kaj eĉ hodiaŭ li insistegis, ke mi ne incitu la memamon de la aŭgustino. Sed <span class="nomo" lang="la" title="Ne-Esperanta nomo. Lingvo: Latino">Petronius</span> jam min ne komprenas kaj ne scias, ke ekster vi ekzistas por mi nenia volupto, nek belo, nek amo, kaj ke al <span class="nomo" lang="la" title="Ne-Esperanta nomo. Lingvo: Latino">Poppaea</span> mi havas sole abomenon kaj malestimon. Vi jam tre ŝanĝis mian animon, kaj tiagrade, ke al la antaŭa vivo mi eĉ ne scipovus plu reveni. Sed ne timu, ke ĉi tie povas okazi al mi io malbona. <span class="nomo" lang="la" title="Ne-Esperanta nomo. Lingvo: Latino">Poppaea</span> min ne amas, ĉar ŝi kapablas neniun ami, kaj la fonto de ŝiaj ekdeziroj estas nur kolero kontraŭ la cezaro, kiu estas ankoraŭ sub ŝia influo kaj kiu ŝin eble amas ankoraŭ, tamen li ne ŝparas ŝin plu kaj ne kaŝas de ŝi sian senhontecon kaj siajn malbonagojn. Mi diros al vi cetere ankoraŭ ion, kio devas vin trankviligi: jen Petro diris al mi antaŭ la forveturo, ke mi ne timu la cezaron, ĉar eĉ unu haro ne falos de mia kapo, kaj mi kredas al li. Ia interna voĉo diras al mi, ke ĉiu lia vorto devas plenumiĝi, kaj ĉar li benis nian amon, tial nek la cezaro, nek ĉiuj potencoj de Hadeso, nek eĉ Fato mem kapablos vin rabi de mi, ho <span class="nomo" lang="la" title="Ne-Esperanta nomo. Lingvo: Latino">Ligia</span>! Kiam mi pensas pri tio ĉi, mi estas feliĉa kaj trankvila. Sed vin, kristaninon, eble ofendas tio, kion mi diras pri la ĉielo kaj pri Fato? Tiuokaze pardonu min, ĉar mi pekas senvole. Bapto ne lavis min ankoraŭ, sed mia koro estas kiel malplena pokalo, kiun Paŭlo el Tarso plenigos per la dolĉa kristana instruo, por mi tiom pli dolĉa, ke ĝi estas via. Vi, mia dia, kalkulu al mi kiel meriton tion almenaŭ, ke el tiu pokalo mi elverŝis la fluidaĵon, kiu ĝin antaŭe plenigis, kaj ke mi ĝin ne retiras, sed atendas, kiel soifanto, ekstarinta ĉe pura fonto. Mi trovu favoron antaŭ viaj okuloj. En Antiumo mi pasigados tagojn kaj noktojn, aŭskultante Paŭlon, kiu inter miaj servistoj jam en la unua tago de la vojaĝo akiris tian influon, ke ili ĉirkaŭas lin senĉese, vidante en li ne nur miraklofaranton, sed preskaŭ supernaturan estaĵon. Mi vidis hieraŭ ĝojon sur lia vizaĝo, kaj kiam mi demandis, kion li faras, li respondis: “Mi semas”. <span class="nomo" lang="la" title="Ne-Esperanta nomo. Lingvo: Latino">Petronius</span> scias, ke li estas inter miaj servistoj kaj deziras lin vidi, same kiel <span class="nomo" lang="la" title="Ne-Esperanta nomo. Lingvo: Latino">Seneca</span>, kiu aŭdis pri li de Gallo. Sed jam la steloj paliĝas, ho <span class="nomo" lang="la" title="Ne-Esperanta nomo. Lingvo: Latino">Ligia</span>, kaj la matena “lucifero” brilas ĉiam pli lume. Baldaŭ la matenruĝo verŝos sian koloron sur la maron — kaj dormas ĉio ĉirkaŭe, nur mi pensas pri vi kaj amas vin. Mi salutas vin kun la matenlumo, <em><span class="fremda" lang="la" title="Ne-Esperanta teksto. Lingvo: Latino">sponsa mea!”</span></em></p>

 </div>

 <div class="chapitro" id="quovadis38"> <h3 id="cf2276">ĈAPITRO <span class="num" title="">XXXVIII</span> </h3> <p id="cf2277"><span class="nomo" lang="la" title="Ne-Esperanta nomo. Lingvo: Latino">Vinicius</span> al <span class="nomo" lang="und" title="Ne-Esperanta nomo. Lingvo: nespecifita">Ligia</span>:</p>

 <p id="cf2278">“Ĉu vi estis iam kun <span class="nomo" lang="la" title="Ne-Esperanta nomo. Lingvo: Latino">Aulus</span>oj en Antiumo, kara mia? Se ne, mi estos feliĉa, kiam mi montros ĝin al vi. Jam de Laurento etendas sin laŭlonge de la bordo ĝardendomoj, unu post la alia, kaj Antiumo mem estas senfina vico de palacoj kaj portikoj, kies kolonoj dum belvetero spegulas sin en la akvo. Ankaŭ mi havas ĉi tie, apud la akvo, posedaĵon kun olivarbaro kaj cipresaro post la ĝardeno, kaj kiam mi pensas, ke tiu ĉi posedaĵo iĝos iam via, pli blankaj ŝajnas al mi ĝiaj marmoroj, pli ombroriĉaj la ĝardenoj kaj pli lazura la maro. Ho <span class="nomo" lang="la" title="Ne-Esperanta nomo. Lingvo: Latino">Ligia</span>, kiel bone estas vivi kaj ami! La maljuna Menicles, kiu administras ĉi tie mian domon, plantis sur herbejo, sub mirtoj, tutajn tufojn de iridoj, kaj je ilia vido mi rememoras la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj, vian <em><span class="fremda" lang="la" title="Ne-Esperanta teksto. Lingvo: Latino">impluvium</span></em> kaj vian ĝardenon, en kiu mi sidadis apud vi. Al vi ankaŭ tiuj iridoj memorigados la gepatran domon, tial mi estas certa, ke vi amos Antiumon kaj tiun ĉi domon. Tuj post la alveno mi longe parolis kun Paŭlo ĉe la <em><span class="fremda" lang="la" title="Ne-Esperanta teksto. Lingvo: Latino">prandium</span></em>. Ni parolis pri vi, poste li komencis min instrui, kaj mi aŭskultis longe, kaj nur tion mi diros al vi, ke se mi eĉ scius tiel skribi, kiel <span class="nomo" lang="la" title="Ne-Esperanta nomo. Lingvo: Latino">Petronius</span>, eĉ tiam mi ne scipovus konigi al vi ĉion, kio trakuris mian penson kaj animon. Mi ne esperis, ke povas estis ankoraŭ en la mondo tia feliĉo, belo kaj trankvilo, pri kiuj la homoj ĝis nun ne scias. Sed ĉion tion mi rezervas por interparolo kun vi, kiam en unua libera momento mi alvenos Romon. Diru al mi, kiamaniere la tero povas surteni kune tiajn homojn, kiel Petron la apostolon, kiel Paŭlon el Tarso kaj la cezaron? Mi demandas tial, ke la vesperon post la instruado de Paŭlo mi pasigis ĉe <span class="nomo" lang="la" title="Ne-Esperanta nomo. Lingvo: Latino">Nero</span>, kaj ĉu vi scias, kion mi tie aŭdis? Jen unue li legis al ni sian poemon pri la detruo de Trojo, kaj komencis plendi, ke li neniam vidis brulantan urbon. Li enviis Priamon kaj nomis lin feliĉulo tial ĝuste, ke li povis rigardi la brulegon kaj pereon de sia naskiĝa urbo. Je tio <span class="nomo" lang="la" title="Ne-Esperanta nomo. Lingvo: Latino">Tigellinus</span> ekparolis: “Diru unu vorton, dia, tiam mi prenos torĉon, kaj antaŭ ol la nokto pasos, vi ekvidos brulantan Antiumon”. Sed la cezaro nomis lin stultulo. “Kien mi venadus — li diris — por spiri la maran aeron kaj flegi tiun ĉi voĉon, kiun la dioj al mi donacis kaj pri kiu, kiel oni diras, mi devas zorgi por la bono de la popolo? Ĉu ne Romo min malsanigas, ĉu ne la sufokaj odoroj el <span class="nomo" lang="la" title="Ne-Esperanta nomo. Lingvo: Latino">Suburra</span> kaj Eskvilino igas min raŭka, kaj ĉu brulanta Romo ne prezentus centoble pli grandiozan kaj pli tragikan vidaĵon, ol brulanta Antiumo?” Ĉe tio ĉiuj komencis paroli, kiel senkompara tragedio estus la bildo de la urbo, kiu konkeris la mondon, ŝanĝita en amason de cindroj. La cezaro deklaris, ke tiam lia poemo superus la kantojn de Homero, poste li komencis paroli, kiel li rekonstruus la urbon kaj kiel la sekvontaj generacioj devus admiri lian verkon, kompare kun kiu malgrandaj ekŝajnus ĉiuj aliaj homaj verkoj. Tiam la ebriaj festenanoj komencis krii: “Faru tion! faru tion!” al kio li diris: “Mi devus havi pli fidelajn kaj pli sindonajn al mi amikojn”. Mi konfesas, ke aŭdante tion, mi komence maltrankviliĝis, ĉar en Romo estas vi, <em><span class="fremda" lang="la" title="Ne-Esperanta teksto. Lingvo: Latino">carissima</span></em>. Mi mem ridas nun tiun timon kaj mi pensas, ke la cezaro kaj la aŭgustanoj, kiel ajn frenezaj ili estas, similan frenezaĵon ne kuraĝus plenumi. Tamen vidu, kiel oni timas pri tiu, kiun oni amas — tamen mi preferus, ke la domo de <span class="nomo" lang="la" title="Ne-Esperanta nomo. Lingvo: Latino">Linus</span> ne staru en la mallarĝa transtibra strateto, en la kvartalo, okupata de fremda loĝantaro, kiun oni malpli konsiderus en tia okazo. Al mi eĉ la palacoj de Palatino mem ne ŝajnus inda je vi loĝejo, do mi volus ankaŭ, ke manku al vi nenio el tiuj ornamoj kaj komfortaĵoj, al kiuj vi kutimis de la infaneco. Translokiĝu en la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj, mia <span class="nomo" lang="la" title="Ne-Esperanta nomo. Lingvo: Latino">Ligia</span>. Mi multe pensis ĉi tie pri tio. Se la cezaro estus en Romo, la famo pri via reveno efektive povus per sklavoj atingi ĝis Palatino, direkti al vi la atenton kaj kaŭzi persekutadon pro tio, ke vi kuraĝis agi kontraŭ la volo de la cezaro. Sed li longe restos ĉi tie en Antiumo, kaj antaŭ ol li revenos, la sklavoj estos delonge ĉesintaj pri tio paroli. <span class="nomo" lang="la" title="Ne-Esperanta nomo. Lingvo: Latino">Linus</span> kaj <span class="nomo" lang="la" title="Ne-Esperanta nomo. Lingvo: Latino">Ursus</span> povos loĝi kun vi. Cetere mi vivas per la espero, ke antaŭ ol Palatino revidos la cezaron, vi, mia dia, loĝos jam en la propra domo ĉe <span class="nomo" lang="la" title="Ne-Esperanta nomo. Lingvo: Latino">Carinae</span>. Benita estu la tago, la horo kaj la momento, en kiu vi transpaŝos mian sojlon, kaj se Kristo, kiun mi lernas konfesi, faros tion, benita estu ankaŭ Lia nomo. Mi servos Lin kaj fordonos por Li mian vivon kaj sangon. Malĝuste mi parolas: ni ambaŭ servos Lin, kiel longe sufiĉos al ni la ŝpinaĵo de l’ vivo. Mi amas vin kaj salutas per la tuta animo.”</p>

 </div>

 <div class="chapitro" id="quovadis39"> <h3 id="cf2279">ĈAPITRO <span class="num" title="">XXXIX</span> </h3> <p id="cf2280"><span class="nomo" lang="la" title="Ne-Esperanta nomo. Lingvo: Latino">Ursus</span> ĉerpis akvon el cisterno kaj, tirante per ŝnuro duoblan amforon, kantis duonvoĉe strangan ligan kanton, rigardante samtempe per ĝojegaj okuloj <span class="nomo" lang="la" title="Ne-Esperanta nomo. Lingvo: Latino">Ligia</span>n kaj <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiuj meze de cipresoj en la ĝardeneto de <span class="nomo" lang="la" title="Ne-Esperanta nomo. Lingvo: Latino">Linus</span> blankis, kiel du statuoj. Plej facila vento ne movis iliajn vestojn. Ora kaj violkolora krepusko kovradis iom post iom la mondon kaj ili, en la vespera trankvilo, interparolis, tenante sin reciproke je la manoj.</p>

 <p id="cf2281">— Ĉu nenio malbona povas vin trafi, <span class="nomo" lang="la" title="Ne-Esperanta nomo. Lingvo: Latino">Marcus</span>, pro tio, ke vi forlasis Antiumon sen la scio de la cezaro? — demandis <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2282">— Ne, mia kara — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — La cezaro anoncis, ke li fermos sin por du tagoj kun <span class="nomo" lang="la" title="Ne-Esperanta nomo. Lingvo: Latino">Terpnos</span> kaj komponados novajn kantojn. Ofte li tiel faras, kaj tiam li memoras kaj scias nenion alian. Cetere, kion signifas por mi la cezaro, se mi estas apud vi kaj rigardas vin. Mi jam tro multe sopiris, kaj en la lastaj tagoj la dormo min forlasis. Iafoje, kiam mi ekdormetis pro laceco, mi vekiĝadis subite kun la sento, ke danĝero pezas super vi; kelkfoje mi sonĝis, ke oni rabis miajn envojajn ĉevalojn, kiuj devis porti min el Antiumo Romon kaj per kiuj mi trakuris tiun distancon tiel rapide, kiel neniam ĝin trakuris iu cezara kuriero. Kaj pli longe mi jam ne povis vivi sen vi. Mi amas vin tro multe, mia kara, mia plej kara!</p>

 <p id="cf2283">— Mi sciis, ke vi venos. Dufoje <span class="nomo" lang="la" title="Ne-Esperanta nomo. Lingvo: Latino">Ursus</span> iris laŭ mia peto al <span class="nomo" lang="la" title="Ne-Esperanta nomo. Lingvo: Latino">Carinae</span> kaj demandis pri vi en via domo. <span class="nomo" lang="la" title="Ne-Esperanta nomo. Lingvo: Latino">Linus</span> ridis min, kaj <span class="nomo" lang="la" title="Ne-Esperanta nomo. Lingvo: Latino">Ursus</span> ankaŭ.</p>

 <p id="cf2284">Efektive oni vidis, ke ŝi atendis lin, ĉar anstataŭ la ĉiutaga malhela vesto ŝi surhavis molan, blankan <em><span class="fremda" lang="la" title="Ne-Esperanta teksto. Lingvo: Latino">stola,</span></em> el kies belegaj faldoj ŝiaj ŝultroj kaj kapo elprofundiĝadis, kvazaŭ florantaj primoloj el neĝo. Kelkaj rozkoloraj anemonoj ornamis ŝian harojn.</p>

 <p id="cf2285"><span class="nomo" lang="la" title="Ne-Esperanta nomo. Lingvo: Latino">Vinicius</span> alpremis la buŝon al ŝia mano, poste ili sidiĝis sur ŝtona benko meze de sovaĝa vito, kaj apoginte sin ŝultro al ŝultro, silentis, rigardante la vesperan ĉielruĝon, kies lastaj briloj spegulis sin en iliaj okuloj.</p>

 <p id="cf2286">La ĉarmo de la kvieta vespero ekregadis ilin iom post iom.</p>

 <p id="cf2287">— Kiel trankvile estas ĉi tie kaj kiel belega estas la mondo — diris <span class="nomo" lang="la" title="Ne-Esperanta nomo. Lingvo: Latino">Vinicius</span> per mallaŭta voĉo. — La nokto venas treege serena. Mi sentas min tiel feliĉa, kiel neniam en la vivo mi estis. Diru al mi, <span class="nomo" lang="la" title="Ne-Esperanta nomo. Lingvo: Latino">Ligia</span>, kio ĝi estas? Mi neniam supozis, ke povas ekzisti tia amo. Mi pensis, ke ĝi estas nur fajro en la vejnoj kaj voluptavido, sed nur nun mi vidas, ke oni povas ami per ĉiu guto da sango, per ĉiu spiro, kaj senti kune tian trankvilon dolĉan kaj senliman, kvazaŭ la animon jam estus kvietigintaj Dormo kaj Morto. Ĝi estas por mi io nova. Mi rigardas tiun trankvilon de la arboj kaj ŝajnas al mi, ke ĝi estas en mi. Nur nun mi komprenas, ke povas ekzisti feliĉo, pri kia la homoj ĝis nun ne sciis. Nur nun mi komprenas, kial vi kaj <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> estas tiel serenaj... Jes!... Tion ĉi donas Kristo...</p>

 <p id="cf2288">Kaj ŝi en la sama momento metis sian belegan vizaĝon sur lian ŝultron kaj diris:</p>

 <p id="cf2289">— Mia kara <span class="nomo" lang="la" title="Ne-Esperanta nomo. Lingvo: Latino">Marcus</span>...</p>

 <p id="cf2290">Ŝi ne povis paroli plu. Ĝojo, dankemo, la sento, ke nur nun ŝi rajtas ami, sufokis ŝian voĉon, aliflanke ili plenigis ŝiajn okulojn per larmoj de kortuŝo. <span class="nomo" lang="la" title="Ne-Esperanta nomo. Lingvo: Latino">Vinicius</span>, ĉirkaŭbrakinte ŝian delikatan korpon, karespremis ŝin dum momento, poste diris:</p>

 <p id="cf2291">— <span class="nomo" lang="la" title="Ne-Esperanta nomo. Lingvo: Latino">Ligia</span>! Benita estu la momento, en kiu mi ekaŭdis unuafoje Lian nomon.</p>

 <p id="cf2292">Kaj ŝi respondis mallaŭte:</p>

 <p id="cf2293">— Mi amas vin, <span class="nomo" lang="la" title="Ne-Esperanta nomo. Lingvo: Latino">Marcus</span>.</p>

 <p id="cf2294">Poste ambaŭ denove eksilentis, ne povante eligi vortojn el la sentoplenaj brustoj. Sur la cipresoj estingiĝis la lastaj violkoloraj rebriloj kaj la ĝardeno komencis arĝenti de la kvaronluma klingo.</p>

 <p id="cf2295">Post momento <span class="nomo" lang="la" title="Ne-Esperanta nomo. Lingvo: Latino">Vinicius</span> komencis paroli:</p>

 <p id="cf2296">— Mi scias... Apenaŭ mi eniris ĉi tien, apenaŭ mi kisis viajn karajn manojn, mi legis en viaj okuloj la demandojn, ĉu mi komprenas tiun Dian instruon, kiun vi konfesas, kaj ĉu mi estas baptita? Ne, mi ne estas baptita, sed ĉu vi scias, mia floro, kial? Jen Paŭlo diris al mi: “Mi vin konvinkis, ke Dio venis en la mondon kaj lasis sin krucumi, por savi la mondon, sed en la fonto de difavoro lavu vin Petro, kiu la unua etendis super vi la manojn kaj la unua vin benis”. Kaj mi volis ankaŭ, ke vi, mia plej kara, rigardu mian bapton kaj ke mia baptopatrino estu <span class="nomo" lang="la" title="Ne-Esperanta nomo. Lingvo: Latino">Pomponia</span>. Tial mi ne estas ĝis nun baptita, kvankam mi kredas je la Savinto kaj je Lia dolĉa instruo. Paŭlo min konvinkis, konvertis, kaj ĉu povis okazi alie? Kiel mi povus ne kredi, ke Kristo venis en la mondon, se tion ĉi diras Petro, kiu estis Lia disĉiplo, kaj Paŭlo, al kiu Li sin di-konigis? Kiel mi povus ne kredi, ke Li estis Dio, se Li leviĝis el mortintoj? Oni ja vidis Lin en la urbo, kaj ĉe la lago, kaj sur la monto, kaj vidis Lin homoj, kies buŝoj ne konas mensogon. Mi jam ekkredis tion en la tempo, kiam mi aŭdis Petron en Ostriano, ĉar jam tiam mi diris al mi: en la tuta mondo ĉiu alia homo povus mensogi, krom tiu ĉi, kiu diras: “Mi vidis!” Sed mi timis vian instruon. Ŝajnis al mi, ke ĝi vin rabas de mi. Mi kredis, ke estas en ĝi nek saĝeco, nek beleco, nek feliĉo. Hodiaŭ tamen, kiam mi ĝin ekkonis, kia homo mi estus, se mi ne volus, ke en la mondo regu vero, ne mensogo, amo, ne malamo, bono, ne krimo, fideleco, ne malfideleco, kompatemo, ne venĝo? Ĉu estas homo, kiu tion ne volus kaj ne preferus? Kaj ĉi tion ja proklamas via instruo. Aliaj instruoj ankaŭ deziras justecon, sed tiu ĉi sola faras la homan koron justa. Kaj krom tio ĝi faras ĝin pura, kiel via koro kaj la koro de <span class="nomo" lang="la" title="Ne-Esperanta nomo. Lingvo: Latino">Pomponia</span>, kaj ĝi faras ĝin fidela, kiel via koro kaj la koro de <span class="nomo" lang="la" title="Ne-Esperanta nomo. Lingvo: Latino">Pomponia</span>. Mi estus blinda, se mi tion ne vidus. Kaj se krom tio Kristo promesis vivon eternan kaj feliĉon tiel senmezuran, kian nur la Dia ĉiopovo kapablas doni, kion do pli oni povas deziri? Se mi demandus Senecan, pro kiuj motivoj li rekomendas virton, se malvirto alportas pli da feliĉo, li vere povus respondi al mi nenion prudentan. Sed mi nun scias, kial mi devas estis virta. Jen tial, ĉar bono kaj amo fluas el Kristo, kaj tial, por, kiam la morto fermos miajn okulojn, retrovi la vivon, retrovi la feliĉon, retrovi min mem kaj vin, mia plej kara... Kiel mi povus ne ami kaj ne akcepti la instruon, kiu kune diras la veron kaj neniigas la morton? Kiu ne preferus bonon, ol malbono? Mi pensis, ke tiu ĉi instruo kontraŭas feliĉon, dume Paŭlo min konvinkis, ke ĝi ne nur nenion forprenas, sed eĉ donas pli multe. Ĉio tio apenaŭ povas trovi lokon en mia kapo, sed mi sentas, ke tiel estas, ĉar neniam mi estis egale feliĉa, nek mi povus esti, se mi eĉ prenus vin perforte kaj havus en mia domo. Vi diris al mi antaŭ momento: “Mi amas vin”, kaj tiujn ĉi vortojn mi ne eligus el vi per la tuta potenco de Romo. Ho <span class="nomo" lang="la" title="Ne-Esperanta nomo. Lingvo: Latino">Ligia</span>! La saĝo diras, ke tiu ĉi instruo estas Dia kaj plej bona, la koro ĝin sentas, kaj al tiaj du potencoj kiu povas kontraŭstari?</p>

 <p id="cf2297"><span class="nomo" lang="la" title="Ne-Esperanta nomo. Lingvo: Latino">Ligia</span> aŭskultis lin, fiksinte sur li siajn bluajn okulojn, similajn en la lunbrilo al mistikaj floroj, kaj roskovritajn, kiel floroj.</p>

 <p id="cf2298">— Jes, <span class="nomo" lang="la" title="Ne-Esperanta nomo. Lingvo: Latino">Marcus</span>! Vere! — ŝi diris, alpremante pli forte la kapon al lia ŝultro.</p>

 <p id="cf2299">Kaj en tiu ĉi momento ambaŭ sentis sin treege feliĉaj, ĉar ili komprenis, ke, krom amo, ligas ilin ankoraŭ iu alia forto, kune dolĉa kaj nevenkebla, forto, por kiu la amo mem iĝas io senpasa, superstaranta ŝanĝojn, seniluziiĝojn, perfidon, kaj eĉ morton. Iliajn korojn plenigis komplete la certeco, ke kio ajn povus okazi, ili ne ĉesos ami sin reciproke kaj aparteni unu al la alia. Kaj pro tio neesprimebla paco fluis en iliajn animojn. <span class="nomo" lang="la" title="Ne-Esperanta nomo. Lingvo: Latino">Vinicius</span> sentis, krome, ke ĝi estas amo ne nur pura kaj profunda, sed tute nova, tia, kian la mondo ĝis nun ne konis kaj ne povis doni. Formis ĝin en lia koro ĉio: <span class="nomo" lang="la" title="Ne-Esperanta nomo. Lingvo: Latino">Ligia</span>, kaj la instruo de Kristo, kaj la lunbrilo, trankvile dormanta sur la cipresoj, kaj la serena nokto, tiel, ke la tuta universo ŝajnis al li plena de tiu ĉi sola amo.</p>

 <p id="cf2300">Post momento li denove komencis paroli per voĉo mallaŭta kaj tremanta:</p>

 <p id="cf2301">— Vi estos la fiero de mia animo kaj vi estos al mi plej kara en la mondo. Samtakte batos niaj koroj, komuna estos nia preĝo kaj komuna nia dankemo al Kristo. Ho mia kara! Vivi kune, adori kune la dolĉan Dion kaj scii, ke kiam venos la morto, niaj okuloj ree malfermiĝos, kiel post trankvila dormo, al nova lumo — kion pli bonan oni povis imagi? Do mi nur miras, ke mi ĝin antaŭe ne komprenis. Kaj ĉu vi scias, kio nun ŝajnas al mi? — nome, ke al ĉi tiu instruo neniu kontraŭstaros. Post ducent aŭ tricent jaroj akceptos ĝin la tuta mondo, kaj estos neniuj dioj, krom Kristo, kaj neniuj temploj, krom la kristanaj. Kiu ne volus sian propran feliĉon? Ha, mi aŭdis ja interparolon de Paŭlo kun <span class="nomo" lang="la" title="Ne-Esperanta nomo. Lingvo: Latino">Petronius</span>, kaj ĉu vi scias kion <span class="nomo" lang="la" title="Ne-Esperanta nomo. Lingvo: Latino">Petronius</span> diris fine? “Ĝi ne estas por mi”, sed nenion pli li sciis respondi.</p>

 <p id="cf2302">— Ripetu al mi la vortojn de Paŭlo — diris <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2303">— Ĝi estis ĉe mi, vespere, <span class="nomo" lang="la" title="Ne-Esperanta nomo. Lingvo: Latino">Petronius</span> komencis paroli facilmaniere kaj ŝerci, kiel li kutime faras; tiam Paŭlo diris al li: “Kiel vi povas, saĝa <span class="nomo" lang="la" title="Ne-Esperanta nomo. Lingvo: Latino">Petronius</span>, nei, ke Kristo ekzistis kaj leviĝis el mortintoj, se vi ne estis tiam en la mondo? Dume Petro kaj Johano vidis Lin, kaj mi ankaŭ Lin vidis envoje al Damasko. Unue do via saĝeco pruvu, ke ni estas mensogantoj, kaj poste nur ĝi neu niajn atestojn”. Sed <span class="nomo" lang="la" title="Ne-Esperanta nomo. Lingvo: Latino">Petronius</span> respondis, ke li tute ne intencas nei, ĉar li scias, ke okazas en la mondo multaj nekompreneblaj aferoj, kiujn tamen kredindaj homoj atestas. Sed, li parolis, alia afero estas malkovri iun novan, alilandan Dion, kaj alia — akcepti Lian instruon. “Mi volas — li diris — scii pri nenio, kio povus fuŝi mian vivon kaj detrui ĝian belecon. Ne gravas, ĉu niaj dioj estas veraj, sed ili estas belaj, estas al ni gaje kun ili, kaj ni povas vivi senzorge”. Tiam Paŭlo respondis jene: “Vi malakceptas la instruon de amo, justeco kaj kompatemo, ĉar vi timas la zorgojn de la vivo, sed pensu, <span class="nomo" lang="la" title="Ne-Esperanta nomo. Lingvo: Latino">Petronius</span>, ĉu via vivo vere estas libera de zorgoj? Nek vi, sinjoro, nek iu el la plej riĉaj kaj plej povohavaj inter vi scias, ĉu, endormiĝinte vespere, li ne vekiĝos matene kun mortverdikto. Dume, se la cezaro konfesus tiun ĉi instruon, kiu ordonas amon kaj justecon, ĉu via feliĉo ne estus pli sekura? Vi timas pri viaj ĝojoj, sed ĉu la vivo ne estus tiam pli ĝojplena? Kaj koncerne la ornamojn de la vivo kaj la belon, se vi konstruis tiom da grandiozaj temploj kaj statuoj honore al dioj malbonaj, venĝemaj, adultaj kaj falsaj, kiom pli belajn vi konstruus al unusola Dio, amo kaj vero? Vi estas kontenta de via sorto, ĉar vi estas riĉa kaj vivas en lukso, sed same vi povus estis malriĉa kaj forlasita, kvankam el granda gento vi devenas, kaj tiam, vere, estus al vi pli bone en la mondo, se la homoj konfesus Kriston. En via urbo eĉ riĉaj gepatroj, ne volante havi zorgojn pro la edukado de la infanoj, ofte forigas ilin el la domo; tiajn infanojn oni nomas <em><span class="fremda" lang="la" title="Ne-Esperanta teksto. Lingvo: Latino">alumni</span></em>. Vi ankaŭ, sinjoro, povus esti tia <em><span class="fremda" lang="la" title="Ne-Esperanta teksto. Lingvo: Latino">alumnus</span></em>. Sed se viaj gepatroj vivus laŭ nia instruo, ĝi ne povus al vi okazi. Se vi, atinginte la viran aĝon, edzinigus amatan virinon, vi preferus, ke ŝi restu al vi fidela ĝis la morto. Dume rigardu, kio ĉe vi okazas, kiom estas da senhonteco, kiom da malhonoro, kiom da malrespekto al geedza ligo! Vi ja mem jam miras, se vi trovas inter vi virinon, kiun vi nomas <em><span class="fremda" lang="la" title="Ne-Esperanta teksto. Lingvo: Latino">univira</span></em>. Sed mi diras al vi, ke tiuj virinoj, kiuj havos Kriston en la koro, ne malfideliĝos al siaj edzoj, same kiel la kristanaj edzoj estos fidelaj al la edzinoj. Antaŭ vi tremas la tuta mondo, sed vi tremas antaŭ la propraj sklavoj, ĉar vi scias, ke ĉiuhore ili povas ekribeli terure kontraŭ via tiraneco, kiel ili jam plurfoje ribelis. Vi estas riĉa, sed vi ne scias, ĉu morgaŭ oni ne igos vin forlasi la riĉaĵojn; vi estas juna, sed morgaŭ eble vi devos morti. Vi amas, sed perfido embuskas kontraŭ vi; vi ŝatas palacojn kaj ĝardenojn, sed morgaŭ vi povas estis ekzilita en la solejojn de Pandatario; vi havas milojn da servistoj, sed morgaŭ tiuj servistoj povas elverŝi vian sangon. Kaj se tiel estas, kiel vi povas esti trankvilaj, feliĉaj kaj vivi en ĝojo. Sed mi proklamas amon kaj mi proklamas instruon, kiu ordonas al regantoj ami siajn regatojn, al sinjoroj — ami siajn sklavojn, al sklavoj — servi pro amo, agi kun justeco kaj kampatemo, fini ĝi promesas feliĉon, kiel maro senliman, senfinan. Kiel do vi povas, <span class="nomo" lang="la" title="Ne-Esperanta nomo. Lingvo: Latino">Petronius</span>, diri, ke tiu ĉi instruo fuŝas la vivon, se ĝi riparas la vivon kaj se vi mem estus centfoje pli feliĉa kaj pli sekura, se ĝi ekposedus la mondon, kiel ĝin ekposedis via roma regado.”</p>

 <p id="cf2304">— Tiel parolis Paŭlo, ho <span class="nomo" lang="la" title="Ne-Esperanta nomo. Lingvo: Latino">Ligia</span>, kaj tiam <span class="nomo" lang="la" title="Ne-Esperanta nomo. Lingvo: Latino">Petronius</span> diris: “Ĝi ne estas por mi”, kaj, ŝajnigante sin dormema, li eliris, dirante ankoraŭ ĉe la eliro: “Mi preferas mian <span class="nomo" lang="la" title="Ne-Esperanta nomo. Lingvo: Latino">Eunicen</span>, ol vian instruon, judeano, sed mi ne volus batali kontraŭ vi de sur tribuno”. Mi tamen aŭskultis liajn vortojn per la tuta animo, kaj kiam li parolis pri niaj virinoj, mi gloris tutkore tiun ĉi instruon, el kiu vi elkreskis, kiel printempe elkreskas lilioj el fruktodona tero. Kaj mi pensis tiam: jen <span class="nomo" lang="la" title="Ne-Esperanta nomo. Lingvo: Latino">Poppaea</span> forlasis du edzojn por <span class="nomo" lang="la" title="Ne-Esperanta nomo. Lingvo: Latino">Nero</span>, jen <span class="nomo" lang="la" title="Ne-Esperanta nomo. Lingvo: Latino">Calvia Crispinilla</span> jen <span class="nomo" lang="la" title="Ne-Esperanta nomo. Lingvo: Latino">Nigidia</span>, jen preskaŭ ĉiuj, kiujn mi konas, krom la sola <span class="nomo" lang="la" title="Ne-Esperanta nomo. Lingvo: Latino">Pomponia</span>, malfideliĝas el la geedza ligo kaj al siaj ĵuroj, nur ŝi sola, nur ŝi, mia elektita, ne forlasos min, ne trompos, ne surŝutos per cindro la hejmen fajron, eĉ se forlasus kaj trompus min ĉio, al kio mi konfidis. Do mi parolis al vi en la animo: per kio mi repagos al vi, se ne per amo kaj adoro? Ĉu vi sentis, ke mi tie, en Antiumo, turnadis min al vi kaj interparolis kun vi senĉese, senrompe, kvazaŭ vi estas apude? Centfoje pli mi vin amas pro tio, ke vi forkuris de mi el la domo de la cezaro. Mi ankaŭ ne volas lin plu. Mi ne volas liajn voluptojn kaj muzikon, nur vin solan. Diru unu vorton, kaj ni forlasos Romon, por ekloĝi for, malproksime.</p>

 <p id="cf2305"><span class="nomo" lang="la" title="Ne-Esperanta nomo. Lingvo: Latino">Ligia</span>, ne deturnante la kapon de lia ŝultro, levis la okulojn, kvazaŭ penseme, al la arĝente brilantaj pintoj de la cipresoj kaj respondis:</p>

 <p id="cf2306">— Bone, <span class="nomo" lang="la" title="Ne-Esperanta nomo. Lingvo: Latino">Marcus</span>. Vi skribis al mi pri Sicilio, kie ankaŭ <span class="nomo" lang="la" title="Ne-Esperanta nomo. Lingvo: Latino">Aulus</span>oj volas pasigi la jarojn de sia maljuneco...</p>

 <p id="cf2307">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> interrompis kun ĝojo:</p>

 <p id="cf2308">— Jes, mia kara! Mia posedaĵo najbaras kun ilia. Mirinda estas tiu bordlando, kie la klimato estas ankoraŭ pli dolĉa, la noktoj ankoraŭ pli serenaj, ol la romaj, aromaj kaj lumaj... Tie vivo kaj feliĉo estas preskaŭ la samo.</p>

 <p id="cf2309">Poste li komencis revi pri la estonteco.</p>

 <p id="cf2310">— Tie oni povas forgesi ĉiajn zorgojn. En boskoj, en olivarboj ni promenados kaj ripozados en la ombro. Ho <span class="nomo" lang="la" title="Ne-Esperanta nomo. Lingvo: Latino">Ligia</span>! kia mirinda vivo — ami, ĝui trankvilon, kune rigardi la maron, kune rigardi la ĉielon, kune glori la dolĉan Dion, fari ĉirkaŭe bonon kaj justecon en paco.</p>

 <p id="cf2311">Ambaŭ eksilentis, rigardante la estontecon; li nur karespremis ŝin al si ĉiam pli forte, ĉe kio en la lunbrilo flagris sur lia mano kavalira ringo. En la kvartalo, okupata de malriĉa, laborista loĝantaro, ĉiuj jam dormis kaj nenia brueto konfuzis la silenton.</p>

 <p id="cf2312">— Ĉu vi permesos al mi vidadi <span class="nomo" lang="la" title="Ne-Esperanta nomo. Lingvo: Latino">Pomponia</span>n? — demandis <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2313">— Jes, mia kara. Ni invitados ilin en nian domon aŭ mem irados al ili. Ĉu vi volas, ke ni kunprenu Petron la apostolon? Li estas laca de l’ aĝo kaj laboro. Paŭlo ankaŭ nin vizitados, li konvertos <span class="nomo" lang="la" title="Ne-Esperanta nomo. Lingvo: Latino">Aulus</span>on <span class="nomo" lang="la" title="Ne-Esperanta nomo. Lingvo: Latino">Plautius</span>on, kaj kiel soldatoj fondas koloniojn en malproksimaj landoj, tiel ni fondos kristanan kolonion.</p>

 <p id="cf2314"><span class="nomo" lang="la" title="Ne-Esperanta nomo. Lingvo: Latino">Ligia</span> levis la manon kaj, preninte la manon de <span class="nomo" lang="la" title="Ne-Esperanta nomo. Lingvo: Latino">Vinicius</span>, volis alpremi al ĝi la buŝon, sed li parolis flustre, kvazaŭ li timus alarmi la feliĉon:</p>

 <p id="cf2315">— Ne, <span class="nomo" lang="la" title="Ne-Esperanta nomo. Lingvo: Latino">Ligia</span>! ne! mi vin amegas kaj adoras, vi donu al mi la manojn.</p>

 <p id="cf2316">— Mi amas vin.</p>

 <p id="cf2317">Sed li alpremis jam la buŝon al ŝiaj manoj, blankaj, kiel jasmeno, kaj dum momento ili aŭdis nur la batadon de la propraj koroj. En la aero ne estis eĉ plej eta blovo kaj la cipresoj staris tiel senmove, kvazaŭ ili ankaŭ retenus la spiron en la brustoj...</p>

 <p id="cf2318">Subite la silento interrompis tondro neatendita, profunda kaj kvazaŭ venanta el sub la tero. Tremo trakuris la korpon de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, leviĝinte, diris:</p>

 <p id="cf2319">— Leonoj muĝas en la bestejoj...</p>

 <p id="cf2320">Kaj ambaŭ komencis aŭskulti. Dume al la unua muĝo respondis dua, tria, deka, el ĉiuj flankoj kaj kvartaloj. En la urbo estis iafoje kelkaj miloj da leonoj, lokitaj ĉe diversaj arenoj, kaj kelkfoje nokte, proksimiĝante al la kradegoj kaj apogante sur ili siajn grandegajn kapojn, ili voĉis tiamaniere sian sopiron al libereco kaj dezerto. Tiel ili komencis sopiri ankaŭ ĉi-foje, kaj transdonante la tonon unu al alia en la nokta silento, plenigis la urbon per muĝado. Estis en tio io neesprimeble minaca kaj malserena, tial <span class="nomo" lang="la" title="Ne-Esperanta nomo. Lingvo: Latino">Ligia</span>, al kiu tiuj ĉi voĉoj konfuzis la lumajn viziojn de la estonteco, aŭskultis ilin kun koro premita de ia stranga teruro kaj malĝojo.</p>

 <p id="cf2321">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ĉirkaŭbrakis ŝin kaj diris:</p>

 <p id="cf2322">— Ne timu, mia kara. La cirkludoj proksimiĝas, do ĉiuj bestejoj estas plenegaj.</p>

 <p id="cf2323">Poste ili ambaŭ eniris la domon de <span class="nomo" lang="la" title="Ne-Esperanta nomo. Lingvo: Latino">Linus</span>, akompanantoj de ĉiam pli potenca tondro de la leonaj muĝoj.</p>

 </div>

 <div class="chapitro" id="quovadis40"> <h3 id="cf2324">ĈAPITRO <span class="num" title="">XL</span> </h3> <p id="cf2325">En antiumo dume <span class="nomo" lang="la" title="Ne-Esperanta nomo. Lingvo: Latino">Petronius</span> atingadis preskaŭ ĉiutage novajn venkojn kontraŭ la aŭgustanoj, rivalantaj kun li pri favoro de la cezaro. La influo de <span class="nomo" lang="la" title="Ne-Esperanta nomo. Lingvo: Latino">Tigellinus</span> tute nuliĝis. En Romo, kie oni devis neniigadi homojn, kiuj ŝajnis danĝeraj, rabadi iliajn havaĵojn, prizorgadi politikajn aferojn, aranĝadi cirkludojn, elvokantajn miron pro sia lukso kaj malbona gusto, kaj fine, kontentigadi monstrajn ekplaĉojn de la cezaro, <span class="nomo" lang="la" title="Ne-Esperanta nomo. Lingvo: Latino">Tigellinus</span>, same ruza, kiel preta al ĉio, montriĝadis nepra. Sed en Antiumo, meze de la palacoj, spegulantoj sin en la mara lazuro, la cezaro vivis la grekan vivon. De mateno ĝis vespero oni legadis versaĵojn, paroladis pri ilia konstruo kaj perfekteco, admiradis sukcesajn, parolturnajn, okupadis sin pri muziko, teatro, unuvorte ekskluzive pri tio, kion eltrovis kaj per kio ornamis la vivon la greka genio. Sed en tiaj kondiĉoj <span class="nomo" lang="la" title="Ne-Esperanta nomo. Lingvo: Latino">Petronius</span>, senkompare pli klera ol <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj aliaj aŭgustanoj, sprita, elokventa, plena de subtilaj sentoj kaj gusto, devis akiri superecon. La cezaro serĉis lian societon, demandadis lian opinion, petadis konsilon, kiam li mem verkis, kaj elmontradis al li amikecon pli vivan, ol iam antaŭe. Al la ĉirkaŭantaj ŝajnis, ke lia influo atingis jam finan venkon, ke la amikeco inter li kaj la cezaro iĝis jam konstanta kaj daŭros dum jaroj. Eĉ tiuj, kiuj antaŭe elmontradis malsimpation al la eleganta epikurano, nun komencis lin ĉirkaŭadi kaj klopodi pri lia favoro. Pluraj eĉ estis sincere kontentaj en la animo, ke la superecon gajnis homo, kiu sciis, vere, kion pensi pri ĉiu kaj akceptadis kun skeptika rideto flatojn de siaj hieraŭaj malamikoj, sed ĉu pro eleganteco, aŭ pro bonmanieroj, ne estis venĝema kaj ne uzis sian potencon je malbono de aliaj. Estis momentoj, kiam li povis pereigi eĉ <span class="nomo" lang="la" title="Ne-Esperanta nomo. Lingvo: Latino">Tigellinus</span>on, sed li preferis moki la lastan kaj evidentigadi lian senedukitecon kaj vulgarecon. La senato en Romo ekspiris, ĉar de unu kaj duono da monatoj neniu mortkondamno estis verdiktita. Tiel en Antiumo, kiel en la urbo oni rakontadis, vere, mirindaĵojn pri la rafiniteco, kiun atingis la diboĉoj de cezaro kaj de lia favorato, ĉiu preferis tamen senti super si la cezaron rafinitan, ol krueliĝintan, kiel sovaĝa besto, en la manoj de <span class="nomo" lang="la" title="Ne-Esperanta nomo. Lingvo: Latino">Tigellinus</span>. <span class="nomo" lang="la" title="Ne-Esperanta nomo. Lingvo: Latino">Tigellinus</span> mem sentis sin senhelpa kaj hezitis, ĉu li ne rezignu la batalon, ĉar la cezaro multfoje diradis, ke en la tuta Romo kaj en la tuta kortego estas nur du animoj, kapablaj kompreni sin reciproke, kaj du veraj grekoj: li kaj <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2326">La mirindega lerteco de tiu ĉi lasta konfirmis la homojn en la konvinko, ke lia influo daŭros pli, ol ĉiuj aliaj. Oni jam ne imagis, kiel la cezaro kapablus helpi sin sen li, kun kiu li povus paroli pri poezio, muziko, vetkuroj, kaj en kies okulojn li rigardus, volante certiĝi, ĉu tio, kion li verkis, estas efektive perfekta. <span class="nomo" lang="la" title="Ne-Esperanta nomo. Lingvo: Latino">Petronius</span> siaflanke, kun la kutima senzorgo, ŝajnis atribui nenian signifon al sia pozicio. Li estis, kiel ordinare, malrapidema, maldiligenta, sprita kaj skeptika. Multfoje li impresis la homojn, kvazaŭ li mokus ilin, sin mem, la cezaron kaj la tutan mondon. Iamomente li kuraĝis eĉ riproĉi la cezaron okuloj kontraŭ okuloj, kaj kiam la aliaj kredis, ke li riskas tro multe aŭ simple preparas al si pereon, li sciis subite spici la riproĉon tiel, ke ĝi rezultis je lia profito, kaj en la ĉeestantoj vekadis admiron kaj la konvinkon, ke ne ekzistas situacio, el kiu li ne eliĝus trimufe. Foje, pli malpli semajnon post la reveno de <span class="nomo" lang="la" title="Ne-Esperanta nomo. Lingvo: Latino">Vinicius</span> el Romo, la cezaro legis en malgranda rondo fragmentojn el sia <em><span class="fremda" lang="la" title="Ne-Esperanta teksto. Lingvo: Latino">Troica;</span></em> kiam li finis kaj kiam trasonis la ravekkrioj, <span class="nomo" lang="la" title="Ne-Esperanta nomo. Lingvo: Latino">Petronius</span>, demandita de la cezaro per rigardo, diris:</p>

 <p id="cf2327">— Mizeraj versoj, indaj esti ĵetitaj en fajron.</p>

 <p id="cf2328">La koroj de la ĉeestantoj ĉesis bati pro teruro, ĉar <span class="nomo" lang="la" title="Ne-Esperanta nomo. Lingvo: Latino">Nero</span> de sia infaneco neniam aŭdis el ies buŝo similan juĝon; nur la vizaĝo de <span class="nomo" lang="la" title="Ne-Esperanta nomo. Lingvo: Latino">Tigellinus</span> ekradiis de ĝojo. <span class="nomo" lang="la" title="Ne-Esperanta nomo. Lingvo: Latino">Vinicius</span>, aliflanke, paliĝis, kredante, ke <span class="nomo" lang="la" title="Ne-Esperanta nomo. Lingvo: Latino">Petronius</span>, kiu neniam ebriiĝadis, ĉi-foje ebriiĝis.</p>

 <p id="cf2329">Kaj <span class="nomo" lang="la" title="Ne-Esperanta nomo. Lingvo: Latino">Nero</span> komencis demandi per miela voĉo, en kiu tamen vibris profunde vundita memamo:</p>

 <p id="cf2330">— Kion malbonan vi trovas en ili?</p>

 <p id="cf2331">Tiam <span class="nomo" lang="la" title="Ne-Esperanta nomo. Lingvo: Latino">Petronius</span> ekatakis lin.</p>

 <p id="cf2332">— Ne kredu al ili — li diris, montrante per la mano la ĉeestantojn — ili nenion komprenas pri poezio. Vi demandas, kio estas malbona en tiuj versoj? Se vi volas la veron, mi diros al vi: ili estas bonaj por Virgilio, bonaj por Ovidio, bonaj eĉ por Homero, sed ne por vi. Vi ne rajtas verki tiajn. Tiu brulo, kiun vi priskribas, nesufiĉe brulvundas. Ne aŭskultu la flatojn de <span class="nomo" lang="la" title="Ne-Esperanta nomo. Lingvo: Latino">Lucanus</span>. Lin por tiaj samaj versoj mi konfesus geniulo, sed ne vin. Ĉu vi scias, kial? Ĉar vi estas pli granda, ol ili. Al kiu la dioj donis tiom, kiom al vi, de tiu oni povas pli multe postuli. Sed vi estas maldiligenta. Vi preferas dormi post la <em><span class="fremda" lang="la" title="Ne-Esperanta teksto. Lingvo: Latino">prandium,</span></em> ol ĉifi la veston, sidante ĉe la laboro. Vi povas krei poemon, al kiu similan la mondo ĝis nun ne konis, kaj tial mi diras al vi en la okulojn: verku pli bonan!</p>

 <p id="cf2333">Li parolis tion ĉi senzorge, kvazaŭ mokante kaj kune grumblante, sed la okuloj de la cezaro kovriĝis per nebulo de volupto kaj li diris:</p>

 <p id="cf2334">— La dioj donis al mi ioman talenton, sed ili donis al mi ankaŭ pli multe, nome kompetentan kaj veran amikon, kiu sola scias paroli veron en la okulojn.</p>

 <p id="cf2335">Dirante ĉi tion, li etendis sian grasan manon, surkreskitan de rustkoloraj haroj, al ora kandelabro, rabita en Delfoj, por bruligi la versaĵon.</p>

 <p id="cf2336">Sed <span class="nomo" lang="la" title="Ne-Esperanta nomo. Lingvo: Latino">Petronius</span> forprenis ĝin de li, antaŭ ol la flamo tuŝis la papiruson.</p>

 <p id="cf2337">— Ne, ne! — li diris — eĉ tiel mizera versaĵo apartenas al la homaro. Lasu ĝin al mi.</p>

 <p id="cf2338">— Permesu tiuokaze, ke mi sendu ĝin alvi en skatolo de mi mem projektita — respondis <span class="nomo" lang="la" title="Ne-Esperanta nomo. Lingvo: Latino">Nero</span>, premante liajn manojn.</p>

 <p id="cf2339">Kaj post momento li komencis paroli:</p>

 <p id="cf2340">— Jes, vi estas prava. Mia brulego de Trojo nesufiĉe brulas, mia fajro nesufiĉe brulvundas. Mi pensis tamen, ke se mi egalos al Homero, mi jam povos esti kontenta. Certa manko de kuraĝo kaj tro modesta sintaksado ĉiam malhelpis min. Vi malfermis al mi la okulojn. Sed ĉu vi scias, kial estas tiel, kiel vi diras? Jen, kiam skulptisto volas krei figuron de dio, li serĉas modelon, mi dume havis nenian modelon. Mi neniam vidis brulantan urbon kaj tial ne mia priskribo mankas vereco.</p>

 <p id="cf2341">— Do mi diras al vi, ke oni devas esti tamen granda artisto, por tion kompreni.</p>

 <p id="cf2342"><span class="nomo" lang="la" title="Ne-Esperanta nomo. Lingvo: Latino">Nero</span> enpensiĝis, kaj post momento li diris:</p>

 <p id="cf2343">— Respondu, <span class="nomo" lang="la" title="Ne-Esperanta nomo. Lingvo: Latino">Petronius</span>, al unu mia demando: ĉu vi bedaŭras, ke Trojo forbrulis?</p>

 <p id="cf2344">— Ĉu mi bedaŭras?... Je la lama edzo de Venuso, tute ne! Kaj mi diros al vi, kial! Jen Trojo ne forbrulus, se Prometeo ne estus donacinta fajron al la homoj kaj se la grekoj ne estus vokintaj Priamon al milito; kaj se ne estus fajro Esĥilo ne verkus sian Prometeon, same kiel, sen la milito, Homero ne verkus Iliadon. Mi preferas, ke ekzistas Prometeo kaj Iliado, ol ke konserviĝus urbaĉo, verŝajne mizera kaj malpura, en kiu nun sendube sidus iu aĉa provincestro kaj tedadus vin per konfliktoj kun la loka areopago.</p>

 <p id="cf2345">— Jen, kion signifas paroli prudente — respondis la cezaro. — Por poezio kaj arto oni rajtas ke devas oferi ĉion. Feliĉaj la aĥajanoj, kiuj havigis al Homero la temon por Iliado, kaj feliĉa Priamo, kiu rigardis la pereon de l’ patrujo! Kaj mi? mi neniam vidis brulantan urbon.</p>

 <p id="cf2346">Sekvis momento de silento, kiun interrompis <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf2347">— Mi ja diris jam al vi, cezaro — li ekparolis — ordonu, kaj mi bruligos Antiumon. Aŭ, prefere, se vi domaĝas ĉi tiujn ĝardenojn kaj palacojn, mi ordonos bruligi la ŝipojn en Ostio aŭ konstruigos sur la albana ĉemontaĵo lignan urbon, en kiun vi mem ĵetos flamon. Ĉu vi volas?</p>

 <p id="cf2348">Sed <span class="nomo" lang="la" title="Ne-Esperanta nomo. Lingvo: Latino">Nero</span> ĵetis al li rigardon plenan de malestimo.</p>

 <p id="cf2349">— Mi ĝuu la vidon de brulantaj lignaj budoj? Via intelekto tute malriĉiĝis, <span class="nomo" lang="la" title="Ne-Esperanta nomo. Lingvo: Latino">Tigellinus</span>! Kaj mi vidas, krome, ke vi ne tre alte taksas mian talenton kaj mian <em><span class="fremda" lang="la" title="Ne-Esperanta teksto. Lingvo: Latino">Troica,</span></em> se vi opinias, ke iu alia ofero estus por ĝi tro granda.</p>

 <p id="cf2350"><span class="nomo" lang="la" title="Ne-Esperanta nomo. Lingvo: Latino">Tigellinus</span> konfuziĝis, kaj <span class="nomo" lang="la" title="Ne-Esperanta nomo. Lingvo: Latino">Nero</span> aldonis post momento, kvazaŭ volante ŝanĝi la temon:</p>

 <p id="cf2351">— La somero venas... Ho, kiel malbonodoras nun certe tiu Romo!... Tamen por la someraj cirkludoj oni devos tien reveni.</p>

 <p id="cf2352">Subite <span class="nomo" lang="la" title="Ne-Esperanta nomo. Lingvo: Latino">Tigellinus</span> diris:</p>

 <p id="cf2353">— Kiam vi forigos la aŭgustanojn, cezaro, permesu al mi resti momente kun vi...</p>

 <p id="cf2354">Horon poste <span class="nomo" lang="la" title="Ne-Esperanta nomo. Lingvo: Latino">Vinicius</span>, revenante kun <span class="nomo" lang="la" title="Ne-Esperanta nomo. Lingvo: Latino">Petronius</span> el la cezara palaco, parolis:</p>

 <p id="cf2355">— Mi havis kaŭze de vi momenton de teruro. Mi kredis, ke vi, ebrie, pereigis vin nerevokeble. Memoru, ke vi ludas per morto.</p>

 <p id="cf2356">— Ĝi estas mia areno — respondis senzorge <span class="nomo" lang="la" title="Ne-Esperanta nomo. Lingvo: Latino">Petronius</span> — kaj amuzas min, ke mi estas sur ĝi la plej bona el la gladiatoroj. Vidu, kiel finiĝis la afero. Mia influo kreskis ankoraŭ de tiu ĉi vespero. Li sendos al mi sian versaĵon en skatolo, kiu — ĉu vi volas veti? — estos treege riĉa kaj en treege malbona gusto. Mi ordonos al mia kuracisto tenadi en ĝi laksigilojn. Mi tion faris ankaŭ tial, ke <span class="nomo" lang="la" title="Ne-Esperanta nomo. Lingvo: Latino">Tigellinus</span>, vidante, kiel sukcesas tiaj aferoj, volos min sendube imiti, kaj mi imagas, kio okazos, se li ĝuigos al la cezaro spritaĵon. Ĝi estos, kvazaŭ pirenea urso volus danci sur ŝnuro. Mi ridos, kiel Demokrito. Se mi nepre volus, mi povus eble pereigi <span class="nomo" lang="la" title="Ne-Esperanta nomo. Lingvo: Latino">Tigellinus</span>on kaj iĝi lialoke prefekto de la pretorianoj. Tiam mi havus en la manoj <span class="nomo" lang="la" title="Ne-Esperanta nomo. Lingvo: Latino">Ahenobarbus</span>on mem. Sed mi estas tro maldiligenta. Mi jam preferas tian ielan vivon, kian mi vivas, kaj eĉ la versaĵojn de la cezaro.</p>

 <p id="cf2357">— Kia lerteco, kiu eĉ el mallaŭdo scias fari flaton! Sed ĉu efektive la versaĵo estis tiel malbona? Mi tiujn aferojn ne komprenas.</p>

 <p id="cf2358">— Ĝi ne estas malpli bona, ol aliaj. <span class="nomo" lang="la" title="Ne-Esperanta nomo. Lingvo: Latino">Lucanus</span> havas en unu fingro pli da talento, sed ankaŭ la Kuprobarba havas ion. Li havas antaŭ ĉio senliman plaĉon je poezio kaj muziko. Post du tagoj ni devas esti ĉe li kaj aŭskulti muzikon por la himno al Afrodito, kiun li hodiaŭ aŭ morgaŭ finos. Ni estos en malgranda rondo. Nur mi, vi, <span class="nomo" lang="la" title="Ne-Esperanta nomo. Lingvo: Latino">Tulius Senecio</span> kaj la juna Nerva. Kaj koncerne la versaĵojn, kion mi diris al vi, ke mi ilin uzadas post festeno, kiel <span class="nomo" lang="la" title="Ne-Esperanta nomo. Lingvo: Latino">Vitelius</span> fenikopteran plumon, ĝi estas malvero!... Iafoje ili eĉ estas elokventaj. La vortoj de Hekubo estas kortuŝaj... Ŝi plendas la dolorojn de akuŝo, kaj <span class="nomo" lang="la" title="Ne-Esperanta nomo. Lingvo: Latino">Nero</span> sciis trovi taŭgajn esprimojn eble tial, ke li mem en doloro akuŝas ĉiun verson... Iafoje mi lin kompatas. Je Polukso! Kia stranga miksaĵo de la ecoj! Ankaŭ <span class="nomo" lang="la" title="Ne-Esperanta nomo. Lingvo: Latino">Caligula</span> havis mankon en la kapo, sed tia strangulaĉo li ne estis.</p>

 <p id="cf2359">— Kiu scias antaŭvidi, kion povas atingi la frenezo de <span class="nomo" lang="la" title="Ne-Esperanta nomo. Lingvo: Latino">Ahenobarbus</span>? — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2360">— Neniu, absolute. Povus ankoraŭ okazi tiaj aferoj, ke dum jarcentoj ĉe la nura penso pri ili la haroj hirtiĝados sur homaj kapoj. Sed tio ĝuste estas interesa, malordinara, kaj kvankam ofte mi enuas, kiel Amona Jovo en la dezerto, mi pensas, ke kun alia cezaro mi enuus ankoraŭ pli ege. Via Paŭlo la judeano estas elokventa, tion ĉi mi pri li konfesas, kaj se similaj al li homoj proklamados tiun instruon, niaj dioj gardu sin serioze, ke ili iam ne iru en malnovaĵejon. Vere, ke se ekzemple la cezaro estus kristano, ni ĉiuj sentus nin pli sekuraj. Sed — vidu — via profeto el Tarso, koncernigante siajn argumentojn al mi, ne pensis, ke tiu ĉi necerteco prezentas por mi la ĉarmon de la vivo. Kiu ne ludas kubojn, ne malgajnas sian havaĵon, tamen homoj ludas kubojn. Estas en tio ia plezurego kaj ia forgeso. Mi konas filojn de kavaliroj kaj senatanoj, kiuj propravole iĝis gladiatoroj. Vi diras, ke mi ludas per la vivo, kaj tiel estas, sed mi faras tion, ĉar ĝi min amuzas, kaj viaj kristanaj virtoj enuigus min, same kiel la traktaĵoj de <span class="nomo" lang="la" title="Ne-Esperanta nomo. Lingvo: Latino">Seneca</span>, en unu tago. Tial la elekventeco de Paŭlo restis senefika. Li devus kompreni, ke tiaj homoj, kiel mi, neniam akceptos tiun instruon. Vi — estas io alia! Kun via naturo vi povis aŭ ekmalami la nomon de kristano, kiel peston, aŭ iĝi kristano. Mi konfesas ilin pravaj, oscedante. Ni frenezas, kuras al abismo, io nekonata venas al ni el la estonteco, io krakas sub ni, io mortas apude — mi konsentas! Sed ni scios morti, kaj dume ni ne deziras ŝarĝi la vivon kaj servi al la morto, antaŭ ol ĝi nin prenos. Vivo ekzistas por si mem, ne por morto.</p>

 <p id="cf2361">— Mi tamen vin bedaŭras, Petrontius.</p>

 <p id="cf2362">— Ne bedaŭru min pli, ol mi min mem bedaŭras. Antaŭe vi ne sentis vin inter ni malbone, kaj, militante en Armenujo, vi sopiris Romon.</p>

 <p id="cf2363">— Ankaŭ nun mi sopiras Romon.</p>

 <p id="cf2364">— Jes! ĉar vi ekamis kristanan vestpastrinon, kiu loĝas en Transtibro. Nek mi ĝin miras, nek mi ĝin riproĉas al vi. Mi miras pli multe, ke malgraŭ tiu instruo, pri kiu vi diras, ke ĝi estas maro de feliĉo, kaj malgraŭ tiu amo, kiu estas baldaŭ kronoto, malĝojo ne malaperas de via vizaĝo. <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> estas ĉiam malgaja, kaj vi, de la tempo, kiam vi iĝis kristano, ĉesis rideti. Ne penu min konvinki, ke ĝi estas gaja instruo. El Romo vi revenis eĉ pli malgaja, ol antaŭe. Se tia estas via kristana amo, je la helaj bukloj de Bakĥo! mi ne sekvos vian ekzemplon.</p>

 <p id="cf2365">— Ĝi estas alia afero — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — mi ĵuras al vi ne je la bukloj de Bakĥo, sed je la animo de mia patro, ke neniam en la antaŭa tempo mi eĉ antaŭgustumis tian feliĉon, kian mi spiras hodiaŭ. Sed mi sopiras senlime kaj — ĝi estas pli stranga — kiam mi estas for de <span class="nomo" lang="la" title="Ne-Esperanta nomo. Lingvo: Latino">Ligia</span>, ŝajnas al mi, ke super ŝi pezas ia danĝero. Mi ne scias, kia ĝi estas, nek el kie ĝi povus veni, sed mi ĝin antaŭsentas, kiel oni antaŭsentas fulmotondron.</p>

 <p id="cf2366">— Mi promesas dum du tagoj havigi por vi permeson forlasi Antiumon por tiel longe, kiel vi volos. <span class="nomo" lang="la" title="Ne-Esperanta nomo. Lingvo: Latino">Poppaea</span> estas iel pli trankvila kaj, kiom mi scias, nenio minacas de ŝi al vi, nek al <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf2367">— Eĉ hodiaŭ ŝi min demandis, kion mi faris en Romo, kvankam mia forveturo estis sekreto.</p>

 <p id="cf2368">— Povas esti, ke ŝi ordonis vin spioni. Nun tamen ŝi ankaŭ devas konsideri mian influon.</p>

 <p id="cf2369"><span class="nomo" lang="la" title="Ne-Esperanta nomo. Lingvo: Latino">Vinicius</span> haltis kaj diris:</p>

 <p id="cf2370">— Paŭlo diras, ke Dio iafoje avertas, sed ne permesas kredi aŭgurojn, do mi kontraŭstaras al tiu ĉi kredo, sed mi ne povas ĝin venki. Mi rakontos al vi, kio okazis, por deĵeti la ŝarĝon de la koro. Mi sidis kun <span class="nomo" lang="la" title="Ne-Esperanta nomo. Lingvo: Latino">Ligia</span>, unu apud la alia, en nokto tiel serena, kiel la hodiaŭa, kaj ni planis nian estontan vivon. Mi ne scias diri al vi, kiel feliĉaj kaj trankvilaj ni estis. Subite leonoj komencis muĝi. Ĝi estas en Romo ordinara afero, tamen de tiu momento mi ne havas trankvilon. Ŝajnas al mi, ke estis en tio ia minaco, kvazaŭ aŭguro de malfeliĉo... Vi scias, ke teruro ne kaptas min facile, sed tiam okazis io, ke teruro plenigis la tutan mallumon de la nokto. Ĝi venis tiel strange kaj tiel neatendite, ke nun mi havas senĉese en la oreloj tiujn sonojn kaj senĉesan maltrankvilon en la koro, kvazaŭ <span class="nomo" lang="la" title="Ne-Esperanta nomo. Lingvo: Latino">Ligia</span> bezonus mian defendon de io terura... eble ĝuste de tiuj leonoj. Kaj mi vivas en turmento. Havigu por mi permeson forveturi, ĉar alie mi forveturos senpermese. Mi ne povas sidi ĉi tie, mi ripetas, ke mi ne povas!</p>

 <p id="cf2371"><span class="nomo" lang="la" title="Ne-Esperanta nomo. Lingvo: Latino">Petronius</span> komencis ridi.</p>

 <p id="cf2372">— Tion ni ankoraŭ ne atingis — li diris — ke filoj de konsuloj aŭ iliaj edzinoj estu transdonitaj al leonoj sur arenoj. Povas vin renkonti ĉia alia morto, sed ne tia. Kiu scias cetere, ĉu tio estis leonoj, ĉar la germanaj uroj muĝas tute ne malpli forte, ol ili. Koncerne min, mi mokas aŭgurojn kaj la sorton. Hieraŭ la nokto estis varma kaj mi vidis stelojn falantajn, kiel pluvo. Al tiu kaj ia malagrablan senton kaŭzus tia vidaĵo, sed mi ekpensis: se estas inter ili ankaŭ mia stelo, ne mankos al mi almenaŭ societo!...</p>

 <p id="cf2373">Poste li eksilentis por momento, kaj iom pensinte, diris:</p>

 <p id="cf2374">— Cetere, vidu, se via Kristo leviĝis el mortintoj, Li povas ankaŭ vin gardi de la morto.</p>

 <p id="cf2375">— Li povas — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>, rigardante la stelplenan ĉielon.</p>

 </div>

 <div class="chapitro" id="quovadis41"> <h3 id="cf2376">ĈAPITRO <span class="num" title="">XLI</span> </h3> <p id="cf2377"><span class="nomo" lang="la" title="Ne-Esperanta nomo. Lingvo: Latino">Nero</span> ludis kaj kantis himnon honore al la “Cipra diino”, al kiu li mem komponis versaĵojn kaj muzikon. Li estis tiutage voĉriĉa kaj sentis, ke lia muziko vere ravas la ĉeestantojn; tiu ĉi sento donis tiom da forto al la tonoj, kiujn li eligadis el la brusto, kaj tiel ekzaltis lian propran animon, ke li ŝajnis esti inspirita. Fine li mem paliĝis pro sincera emocio. Eble ankaŭ la unuan fojon en la vivo li ne volis aŭskulti laŭdojn de la ĉeestantoj. Dum momento li sidis kun manoj apogitaj sur la citro kaj kun klinita kapo, poste li leviĝis subite.</p>

 <p id="cf2378">— Mi estas laca kaj bezonas aeron. Agordu dume la citrojn.</p>

 <p id="cf2379">Dirinte ĉi tion, li volvis silkan tukon ĉirkaŭ la gorĝo.</p>

 <p id="cf2380">— Vi venu kun mi — li diris — turnante sin al <span class="nomo" lang="la" title="Ne-Esperanta nomo. Lingvo: Latino">Petronius</span> kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, sidantaj en angulo de la ĉambro. — Vi, <span class="nomo" lang="la" title="Ne-Esperanta nomo. Lingvo: Latino">Vinicius</span>, donu al mi la brakon, ĉar mankas al mi fortoj, kaj <span class="nomo" lang="la" title="Ne-Esperanta nomo. Lingvo: Latino">Petronius</span> parolos al mi pri muziko.</p>

 <p id="cf2381">Ili iris kune sur terason, pavimitan per alabastro kaj surŝutitan per safranoj.</p>

 <p id="cf2382">— Ĉi tie oni spiras pli libere — diris <span class="nomo" lang="la" title="Ne-Esperanta nomo. Lingvo: Latino">Nero</span>. — Mia animo estas tuŝita kaj malgaja, kvankam mi vidas, ke kun tio, kion mi prove kantis, mi povas prezentiĝi publike, kaj ke ĝi estos triumfo, kian neniu romano iam ĝis nun atingis.</p>

 <p id="cf2383">— Vi povas prezentiĝi ĉi tie, en Romo kaj en Aĥajo. Mi vin admiris per la tuta koro kaj menso, dia! — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2384">— Mi scias. Vi estas tro maldiligenta, por lacigi vin per laŭdoj. Kaj vi estas sincera, kiel <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, sed pli kompetenta, ol li. Diru al mi, kion vi opinias pri muziko?</p>

 <p id="cf2385">— Kiam mi aŭskultas poezion, kiam mi rigardas kvadrigon, kondukatan de vi en cirko, belan statuon, belan templon aŭ bildon, mi sentas, ke tion, kion mi vidas, mi plene posedoprenas kaj ke en mia ravo estas ĉio, kion tiu arto povas doni. Sed kiam mi aŭskultas muzikon, precipe vian, prezentiĝas al mi ĉiam novaj beloj kaj voluptoj. Mi postkuras ilin, kaptas, sed antaŭ ol mi ilin ensorbas, alfluas jam novaj kaj novaj, tute kiel maraj ondoj, kiuj venas el senfineco. Do mi diros al vi, ke muziko estas kiel maro. Ni staras sur unu bordo kaj vidas la malproksiman ondaron, sed la alian bordon ekvidi ni ne povas.</p>

 <p id="cf2386">— Ha, kiel profunda konanto vi estas! — diris <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf2387">Kaj dum momento ili paŝis silente, nur la safranoj kraketis mallaŭte sub iliaj piedoj.</p>

 <p id="cf2388">— Vi esprimis mian penson — diris fine <span class="nomo" lang="la" title="Ne-Esperanta nomo. Lingvo: Latino">Nero</span> — kaj tial mi ĉiam diras, ke en la tuta Romo vi sola scias min kompreni. Jes. La saman ankaŭ mi opinias pri muziko. Kiam mi ludas kaj kantas, mi vidas tiajn aferojn, pri kiuj mi ne sciis, ke ili ekzistas en mia regno aŭ en la mondo. Jen mi estas cezaro kaj la mondo apartenas al mi, mi havas ĉian povon. Tamen muziko malkovras antaŭ mi novajn landojn, novajn montojn kaj marojn kaj novajn voluptojn, kiujn mi ĝis nun ne konis. Plej ofte mi ne scias ilin nomi, nek kompreni per la intelekto — mi nur sentas ilin. Mi sentas la diojn, mi vidas Olimpon. Ia transmonda vento blovas al mi; mi rimarkas, kvazaŭ en nebulo, iajn grandajn aferojn, senlimajn kaj trankvilajn, tiel helajn kiel sunleviĝo... La tuta Sferoso ludas ĉirkaŭe, kaj mi konfesas al vi... (ĉe tio ĉi la voĉo de <span class="nomo" lang="la" title="Ne-Esperanta nomo. Lingvo: Latino">Nero</span> ektremis de efektiva miro), ke mi, cezaro kaj dio, sentas min tiam malgranda, kiel polvo. Ĉu vi kredas ĝin?</p>

 <p id="cf2389">— Jes. Nur grandaj artistoj povas senti sin malgrandaj antaŭ arto...</p>

 <p id="cf2390">— Hodiaŭ estas nokto de sincereco, do mi malfermas antaŭ vi la animon, kiel antaŭ amiko, kaj mi diros al vi ion pli... Ĉu vi kredas, ke mi estas blinda aŭ senigita de saĝo? Ĉu vi kredas, ke mi ne scias, ke en Romo oni skribas sur la muregoj insultojn kontraŭ mi, ke oni min nomas patrinmortiginto kaj edzinmortiginto... ke oni min konsideras monstro kaj kruelulo, tial, ĉar <span class="nomo" lang="la" title="Ne-Esperanta nomo. Lingvo: Latino">Tigellinus</span> havigis de mi kelkajn mortverdiktojn kontraŭ miaj malamikoj? Jes, mia kara, oni min konsideras monstro, kaj mi scias pri tio... Ili kredigis al mi kruelecon tiagrade, ke mi mem min demandas iafoje, ĉu mi ne estas kruela... Sed ili ne komprenas tion, ke agoj de homo povas esti iafoje kruelaj, kaj la homo povas ne esti kruela. Ha, neniu kredus, kaj eble vi ankaŭ, mia kara, ne kredos, ke en kelkaj momentoj, kiam muziko balancas mian animon, mi sentis min tiel bona, kiel infano en lulilo. Mi ĵuras al vi je tiuj steloj, kiuj brilas super ni, ke mi diras al vi puran veron: homoj ne scias, kiom da bono kuŝas en tiu ĉi koro kaj kiajn trezorojn mi mem en ĝi ekvidas, kiam la pordon al ili malfermas muziko.</p>

 <p id="cf2391"><span class="nomo" lang="la" title="Ne-Esperanta nomo. Lingvo: Latino">Petronius</span>, kiu havis nenian dubon, ke <span class="nomo" lang="la" title="Ne-Esperanta nomo. Lingvo: Latino">Nero</span> parolas ĉi-momente sincere kaj ke muziko efektive povas elprofundigi diversajn pli noblajn emojn de lia naturo, surpremitajn de montoj da egoismo, diboĉemo kaj krimoj, diris:</p>

 <p id="cf2392">— Oni devas koni vin tiel intime, kiel mi; Romo neniam sciis vin taksi.</p>

 <p id="cf2393">Kaj la cezaro apogis sin pli forte sur la brako de <span class="nomo" lang="la" title="Ne-Esperanta nomo. Lingvo: Latino">Vinicius</span>, kvazaŭ li fleksiĝus sub la ŝarĝo de maljusteco, kaj respondis:</p>

 <p id="cf2394">— <span class="nomo" lang="la" title="Ne-Esperanta nomo. Lingvo: Latino">Tigellinus</span> diris al mi, ke en la senato oni flustras unu al alia en la orelojn, ke <span class="nomo" lang="la" title="Ne-Esperanta nomo. Lingvo: Latino">Diodorus</span> kaj <span class="nomo" lang="la" title="Ne-Esperanta nomo. Lingvo: Latino">Terpnos</span> pli bone ludas citrojn, ol mi. Eĉ tion ĉi oni al mi rifuzas! Sed vi, kiu ĉiam parolas veron, diru al mi sincere: ĉu ili ludas pli bone, aŭ egale bone, kiel mi?</p>

 <p id="cf2395">— Tute ne. Vi havas pli dolĉan tuŝon, kaj kune pli da forto. En vi oni ekkonas artiston, en ili — lertajn metiistojn. Kontraŭe! aŭdinte antaŭe ilian muzikon, oni komprenas pli bone, kio vi estas.</p>

 <p id="cf2396">— Se tiel estas, mi lasos ilin vivi. Neniam ili divenos, kian servon vi faris al ili en tiu ĉi momento. Cetere, se mi ilin kondamnus, mi devus akcepti aliajn muzikistojn anstataŭe.</p>

 <p id="cf2397">— Kaj krome oni parolus, ke pro amo al muziko vi ekstermas muzikon en via regno. Neniam mortigu arton pro arto, dia!</p>

 <p id="cf2398">— Kiel alia vi estas, ol <span class="nomo" lang="la" title="Ne-Esperanta nomo. Lingvo: Latino">Tigellinus</span> — respondis <span class="nomo" lang="la" title="Ne-Esperanta nomo. Lingvo: Latino">Nero</span> — sed vidu, mi estas ĝuste en ĉio artisto, kaj ĉar muziko malfermas antaŭ mi spacojn, kies ekziston mi eĉ ne supozis, landojn, kiujn mi ne regas, volupton kaj feliĉon, kiujn mi neniam spertis, tial mi ne povas vivi la ordinaran vivon. Ĝi, la muziko, diris al mi, ke eksterordinareco ekzistas, do mi serĉas tiun eksterordinarecon per la tuta potenco de la povo, kiun la dioj metis en miajn manojn. Iafoje ŝajnas al mi, ke por atingi tiujn olipajn mondojn oni devas fari ion tian, kion neniu homo faris ĝis nun, ke oni devas superi la homan idaron en bono aŭ malbono. Mi scias ankaŭ, ke homoj suspektas min pri frenezo. Sed mi ne frenezas, mi nur serĉas! kaj se mi frenezas, ĝi estas pro enuo kaj malpacienco, ke mi ne povas trovi. Mi serĉas! vi komprenas min, kaj tial mi volas esti pli granda, ol homo, ĉar nur ĉi-maniere mi povas esti plej granda, kiel artisto.</p>

 <p id="cf2399">Ĉe tio ĉi mallaŭtigis la voĉon, tiel, ke <span class="nomo" lang="la" title="Ne-Esperanta nomo. Lingvo: Latino">Vinicius</span> ne povu lin aŭdi, kaj almetinte la buŝon al la orelo de <span class="nomo" lang="la" title="Ne-Esperanta nomo. Lingvo: Latino">Petronius</span>, komencis flustri:</p>

 <p id="cf2400">— Ĉu vi scias, ke mi ĉefe tial kondamnis je morto la patrinon kaj la edzinon? Ĉe la sojlo de l’ nekonata mondo mi volis fari plej grandan oferon, kian homo povas fari. Mi kredis, ke poste io okazos kaj ke malfermiĝos ia pordo, post kiu mi ekvidos ion nekonatan. Estu ĝi mirinda aŭ terura super la homa kompreno, ĝi estu nur eksterordinara kaj granda... Sed ankaŭ tiu ofero ne sufiĉis. Por malfermi la transteran pordon ofero pli granda estas videble bezona — kaj fariĝu tiel, kiel volas la orakolo.</p>

 <p id="cf2401">— Kion vi intencas fari?</p>

 <p id="cf2402">— Vi vidos ĝin, vi vidos pli baldaŭ, ol vi supozas. Dume sciu, ke ekzistas du Neroj: unu tia, kian la homoj konas en mi, la alia — artisto, kiun konas nur vi sola kaj kiu, se li detruas, kiel morto, aŭ diboĉas, kiel Bakĥo, faras ĝin tial, ke li volas sufoki la vulgarecon kaj mizerecon de la ordinara vivo kaj ke li volas ĝin elsarki, se li eĉ devus uzi fajron aŭ feron... Ho, kiel vulgara estos ĉi tio mondo, kiam mi ne estos en ĝi plu!... Neniu ankoraŭ divenas, nek eĉ vi, mia kara, kia artisto mi estas. Sed ĝuste tial mi suferas kaj sincere al vi diras, ke la animo estas en mi iafoje tiel malgaja, kiel tiuj cipresoj, kiuj nigras tie antaŭ mi. Malfacile estas al homo porti la ŝarĝon de la plej granda povo kaj de la plej granda talento...</p>

 <p id="cf2403">— Mi kompatas vin, cezaro, per la tuta koro, kaj kun mi kompatas vin la tero kaj la maro, ne kalkulante <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiu adoras vin en la animo.</p>

 <p id="cf2404">— Li ankaŭ estis ĉiam al mi simpatia — diris <span class="nomo" lang="la" title="Ne-Esperanta nomo. Lingvo: Latino">Nero</span> — kvankam li servas al Marso, ne al la muzoj.</p>

 <p id="cf2405">— Li servas antaŭ ĉio al Afrodito — respondis <span class="nomo" lang="la" title="Ne-Esperanta nomo. Lingvo: Latino">Petronius</span>. Kaj subite li decidis per unu ekludo solvi la aferon de la nevo kaj kune forigi ĉiajn danĝerojn, kiuj povus lin minaci.</p>

 <p id="cf2406">— Li estas enamiĝinta, kiel Troilo kaj Kresido — li diris. — Permesu al li, sinjoro, foriri Romon, aŭ li velkos ĉi tie. Ĉu vi scias, ke la liga garantiulino, kiun vi al li donacis, estas retrovita, kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, irante Antiumon, lasis ŝin sub la zorgado de iu <span class="nomo" lang="la" title="Ne-Esperanta nomo. Lingvo: Latino">Linus</span>? Mi ne menciis al vi pri tio, ĉar vi estis komponanta vian himnon, kaj tio ĉi estas afero pli grava, ol ĉio. <span class="nomo" lang="la" title="Ne-Esperanta nomo. Lingvo: Latino">Vinicius</span> volis havi ŝin kiel amatinon, sed kiam ŝi montriĝis virta, kiel <span class="nomo" lang="und" title="Ne-Esperanta nomo. Lingvo: nespecifita">Lucretia</span>, li enamiĝis je ŝia virto kaj nun deziras ŝin edzinigi. Ŝi estas reĝa filino, do li ne malhonoros sin, sed li estas vera soldato: li sopiras, velkas, ĝemas, sed atendas la permeson de sia imperiestro.</p>

 <p id="cf2407">— Imperiestro ne elektas edzinojn por siaj soldatoj. Por kio li bezonas mian permeson?</p>

 <p id="cf2408">— Mi diris al vi, sinjoro, ke li vin adoras.</p>

 <p id="cf2409">— Tiom pli li povas esti certa pli mia permeso. Ŝi estas bela knabino, sed tro mallarĝa en la koksoj. La aŭgustino <span class="nomo" lang="la" title="Ne-Esperanta nomo. Lingvo: Latino">Poppaea</span> plendis al mi, ke ŝi malsanigis per sorĉoj nian infanon en la ĝardenoj de Palatino...</p>

 <p id="cf2410">— Sed mi diris al <span class="nomo" lang="la" title="Ne-Esperanta nomo. Lingvo: Latino">Tigellinus</span>, ke sorĉoj ne influas diojn. Ĉu vi memoras, dia, kiel li konfuziĝis kaj kiel vi mem kriis: <em><span class="fremda" lang="la" title="Ne-Esperanta teksto. Lingvo: Latino">habet!</span></em></p>

 <p id="cf2411">— Mi memoras.</p>

 <p id="cf2412">Kaj li turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf2413">— Ĉu vi amas ŝin tiel, kiel diras <span class="nomo" lang="la" title="Ne-Esperanta nomo. Lingvo: Latino">Petronius</span>?</p>

 <p id="cf2414">— Mi amas ŝin, sinjoro! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2415">— Do mi ordonas al vi morgaŭ senprokraste iri Romon, edzinigi ŝin kaj ne reveni antaŭ miajn okulojn sen la edziĝa ringo.</p>

 <p id="cf2416">— Dankon al vi, sinjoro, el la koro kaj el la animo.</p>

 <p id="cf2417">— Ho, kiel agrable estas feliĉigadi homojn — diris la cezaro. — Mi volus fari nenion alian dum la tuta vivo.</p>

 <p id="cf2418">— Faru al ni ankoraŭ unu favoron, dia — diris <span class="nomo" lang="la" title="Ne-Esperanta nomo. Lingvo: Latino">Petronius</span> — kaj deklaru vian volon en la ĉeesto de la aŭgustino. <span class="nomo" lang="la" title="Ne-Esperanta nomo. Lingvo: Latino">Vinicius</span> neniam kuraĝus edzinigi knabinon, kiun la aŭgustino malsimpatias, sed vi, sinjoro, dispelus per unu vorto ŝiajn malplaĉojn, sciigante, ke vi mem tion ordonis.</p>

 <p id="cf2419">— Bone — diris la cezaro — al vi kaj al <span class="nomo" lang="und" title="Ne-Esperanta nomo. Lingvo: nespecifita">Vinicus</span> mi scius nenion rifuzi.</p>

 <p id="cf2420">Li reiris al la palaco, kaj ili sekvis lin, kun koroj plenaj de ĝojo pro la venko. <span class="nomo" lang="la" title="Ne-Esperanta nomo. Lingvo: Latino">Vinicius</span> devis sin deteni, por ne ĵeti sin sur la kolon de <span class="nomo" lang="la" title="Ne-Esperanta nomo. Lingvo: Latino">Petronius</span>, ĉar nun ĉiaj danĝeroj kaj baroj ŝajnis esti forigitaj.</p>

 <p id="cf2421">En la <em><span class="fremda" lang="la" title="Ne-Esperanta teksto. Lingvo: Latino">atrium</span></em> de la palaco la juna Nerva kaj <span class="nomo" lang="la" title="Ne-Esperanta nomo. Lingvo: Latino">Tulius Senecio</span> amuzis la aŭgustinon per konversacio, dum <span class="nomo" lang="la" title="Ne-Esperanta nomo. Lingvo: Latino">Terpnos</span> kaj <span class="nomo" lang="la" title="Ne-Esperanta nomo. Lingvo: Latino">Diodorus</span> estis agordantoj la citrojn. <span class="nomo" lang="la" title="Ne-Esperanta nomo. Lingvo: Latino">Nero</span>, enirinte, sidiĝis sur seĝon, inkrustitan per testuda ŝelo, kaj flustrinte ion en la orelon de greka paĝio, atendis.</p>

 <p id="cf2422">La paĝio baldaŭ revenis kun ora skatolo. <span class="nomo" lang="la" title="Ne-Esperanta nomo. Lingvo: Latino">Nero</span> malfermis ĝin kaj, elektinte kolĉenon el grandegaj opaloj, diris:</p>

 <p id="cf2423">— Jen estas juveloj, indaj je la hodiaŭa vespero.</p>

 <p id="cf2424">— La radioj de matenlumo ŝajnas brili en ili — respondis <span class="nomo" lang="la" title="Ne-Esperanta nomo. Lingvo: Latino">Poppaea</span>, konvinkite, ke la kolĉeno estas destinita por ŝi.</p>

 <p id="cf2425">La cezaro dum momento jen levadis, jen mallevadis la rozkolorajn gemojn, fine li diris:</p>

 <p id="cf2426">— <span class="nomo" lang="und" title="Ne-Esperanta nomo. Lingvo: nespecifita">Vinicus</span>, donacu en mia nomo tiun ĉi kolĉenon al la juna liga reĝidino, kiun mi ordonas al vi edzinigi.</p>

 <p id="cf2427">Plena de kolero kaj de subita miro rigardo de <span class="nomo" lang="la" title="Ne-Esperanta nomo. Lingvo: Latino">Poppaea</span> komencis pasadi de la cezaro al <span class="nomo" lang="la" title="Ne-Esperanta nomo. Lingvo: Latino">Vinicius</span>, fine ĝi haltis sur <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2428">Sed tiu ĉi, senzorge klinita super la apogilo de sia seĝo, karesis per la mano la tenilon de harpo, kvazaŭ li volus precize fiksi en la memoro ĝian formon.</p>

 <p id="cf2429">Dume <span class="nomo" lang="la" title="Ne-Esperanta nomo. Lingvo: Latino">Vinicius</span>, espriminte dankon pro la donaco, proksimiĝis al <span class="nomo" lang="la" title="Ne-Esperanta nomo. Lingvo: Latino">Petronius</span> kaj diris:</p>

 <p id="cf2430">— Per kio mi repagos al vi tion, kion vi faris por mi hodiaŭ?</p>

 <p id="cf2431">— Oferu al Eŭterpo paron da cignoj — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — laŭdu la kantojn de la cezaro kaj ridu aŭgurojn. Mi esperas, ke muĝo de leonoj ne interrompados plu dormon al vi, nek al via liga lilio.</p>

 <p id="cf2432">— Ne — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — nun mi estas tute trankvila.</p>

 <p id="cf2433">— Fortuno favoru vin ambaŭ. Sed nun atentu, ĉar la cezaro denove prenas formingon. Retenu la spiron, aŭskultu kaj fluigu larmojn.</p>

 <p id="cf2434">La cezaro efektive prenis formigon en la manon kaj levis la okulojn supren. En la ĉambro eksilentis interparoloj kaj la homoj sidis senmovaj, kvazaŭ ŝtoniĝintaj. Nur <span class="nomo" lang="la" title="Ne-Esperanta nomo. Lingvo: Latino">Terpnos</span> kaj <span class="nomo" lang="la" title="Ne-Esperanta nomo. Lingvo: Latino">Diodorus</span>, akompanontaj la cezaron, rigardis, movante la kapojn, jen unu la alian, jen lian buŝon, atendante la unuajn tonojn de la kanto.</p>

 <p id="cf2435">Subite en la vestiblo iĝis movado kaj bruo, kaj momenton poste el trans la kurteno elŝovis sin unue <span class="nomo" lang="la" title="Ne-Esperanta nomo. Lingvo: Latino">Phaon</span>, liberigito de la cezaro, kaj tuj post li <span class="nomo" lang="la" title="Ne-Esperanta nomo. Lingvo: Latino">Lecanius</span>, la konsulo.</p>

 <p id="cf2436"><span class="nomo" lang="la" title="Ne-Esperanta nomo. Lingvo: Latino">Nero</span> sulkigis la frunton.</p>

 <p id="cf2437">— Pardonu, dia imperiestro — diris <span class="nomo" lang="la" title="Ne-Esperanta nomo. Lingvo: Latino">Phaon</span> per spireganta voĉo — Romo brulas! pliparto de la urbo estas en flamoj!...</p>

 <p id="cf2438">Je tiu ĉi novaĵo ĉiuj eksaltis de siaj lokoj, <span class="nomo" lang="la" title="Ne-Esperanta nomo. Lingvo: Latino">Nero</span> metis la formingon kaj diris:</p>

 <p id="cf2439">— Ho dioj!... mi vidos brulantan urbon kaj finos mian <em><span class="fremda" lang="la" title="Ne-Esperanta teksto. Lingvo: Latino">Troica!</span></em></p>

 <p id="cf2440">Poste li turnis sin al la konsulo.</p>

 <p id="cf2441">— Ĉu, forlasonte tuj Antiumon, mi vidos ankoraŭ la brulegon?</p>

 <p id="cf2442">— Sinjoro! — respondis la konsulo, pala kiel muro — super la urbo estas unu marego da flamoj: la fumo sufokas la loĝantojn kaj la homoj svenas aŭ, freneziĝinte, ĵetas sin en la fajron... Romo pereas, sinjoro!</p>

 <p id="cf2443">Sekvis momento da silento, kiun interrompis la ekkrio de <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf2444">— <em><span class="fremda" lang="la" title="Ne-Esperanta teksto. Lingvo: Latino">Vae misero mihi!</span></em></p>

 <p id="cf2445">Kaj la juna viro, deĵetinte la togon, en sola tuniko elkuris el la palaco.</p>

 <p id="cf2446"><span class="nomo" lang="la" title="Ne-Esperanta nomo. Lingvo: Latino">Nero</span> levis la manojn al la ĉielo kaj vokis:</p>

 <p id="cf2447">— Ve al vi, sankta urbo de Priamo!...</p>

 </div>

 <div class="chapitro" id="quovadis42"> <h3 id="cf2448">ĈAPITRO <span class="num" title="">XLII</span> </h3> <p id="cf2449"><span class="nomo" lang="la" title="Ne-Esperanta nomo. Lingvo: Latino">Vinicius</span> apenaŭ havis la tempon ordoni al kelkaj sklavoj, ke ili lin sekvu, poste, saltinte sur ĉevalon, li ekkuregis meze de la profunda nokto tra la malplenaj stratoj de Antiumo en la direkto al Laurento. Atinginte sub la influo de la terura novaĵo la staton kvazaŭ de frenezo kaj de mensa sovaĝeco, li en momentoj ne konsciis klare, kio kun li okazas, li nur sentis, kvazaŭ sur tiu sama ĉevalo post lia dorso sidas malfeliĉo kaj kriante en liajn orelojn: “Romo brulas!” — vipas lin mem, la ĉevalon, kaj pelas ilin en tiun fajron. Metinte sian malkovritan kapon sur la ĉevalan nukon, li kuris nur en tuniko, blinde, ne rigardante antaŭen kaj ne atentante malhelpaĵojn, kontraŭ kiuj li povus frakasiĝi. Meze de la silento kaj meze de la nokto, trankvila kaj stelriĉa la rajdanto kaj la ĉevalo, surverŝitaj de la luna brilo, similis al sonĝa vizio. Lia idumea virĉevalo, alpreminte la orelojn kaj etendinte la kolon, kuris kiel sago, pasante preter senmovaj cipresoj kaj blankaj palacoj, kaŝitaj inter ili. La bruo de la hufoj sur la pavimplatoj vekis tie kaj ie hundojn, kiuj per bojado akompanis la strangan aperaĵon kaj poste, maltrankviligitaj de ĝia subiteco, komencis hurli, levante la kapojn al la luno. La sklavoj, rapidantaj post <span class="nomo" lang="la" title="Ne-Esperanta nomo. Lingvo: Latino">Vinicius</span>, havante ĉevalojn multe malpli bonajn, baldaŭ restis malantaŭe. Li mem, trakurinte, kiel uragano, la dormantan Laurenton, direktiĝis al Ardeo, kie, same kiel en Aricio, Boviloj kaj Ostreno, li tenis envojajn ĉevalojn, por povi en plej mallonga tempo trakuradi la distancon, dividantan lin de Romo. Memorante pri tio ĉi, li streĉigis la lastajn fortojn de la ĉevalo. Post Ardeo ekŝajnis al li, ke la ĉielo en la nordorienta flanko kovriĝas per roza rebrilo. Ĝi povis esti ankaŭ la matenlumo, ĉar la horo estis malfrua, kaj en julio tagiĝadis frue. Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ne povis deteni ekkrion de malespero kaj furiozo, ĉar ekŝajnis al li, ke ĝi estas ruĝobrilo de fajrego. Li rememoris la vortojn de <span class="nomo" lang="la" title="Ne-Esperanta nomo. Lingvo: Latino">Lecanius</span>: “La tuta urbo estas unu maro de flamoj” — kaj dum momento li sentis, ke vere minacas lin frenezo, ĉar li perdis ĉian esperon, ke li sukcesos savi <span class="nomo" lang="la" title="Ne-Esperanta nomo. Lingvo: Latino">Ligia</span>n, aŭ eĉ alkuri, antaŭ ol la urbo ŝanĝos sin en unu amason da cindroj. Liaj pensoj iĝis nun eĉ pli rapidaj, ol la galopo de la ĉevalo, kaj ili kuregis antaŭ li, kiel aro da nigraj birdoj — malesperaj kaj monstraj. Li ne sciis vere, kiu parto de la urbo komencis bruli, li tamen supozis, ke la transtibra kvartalo, plena de dense starantaj domoj, magezenoj de ligno kaj lignaj budoj, kie oni vendadis sklavojn, povis la unua iĝi viktimo de la flamoj. En Romo sufiĉe ofte eksplodadis bruloj, kaj same ofte okazadis ĉe ili agoj perfortaj kaj rabaj, precipe en la kvartaloj, okupataj de loĝantaro malriĉa kaj duone barbara — kio do povis okazi tie, en Transtibro, la nesto de popolaĉo, devenanta el ĉiuj flankoj de la mondo? Ĉe tio la penso pri <span class="nomo" lang="la" title="Ne-Esperanta nomo. Lingvo: Latino">Ursus</span> kaj lia superhoma forto traflugis la kapon de <span class="nomo" lang="la" title="Ne-Esperanta nomo. Lingvo: Latino">Vinicius</span>, sed kion povis helpi eĉ ne homo, sed titano, kontraŭ la detrua potenco de fajro? La timo pro ebla ribelo de la sklavoj ankaŭ estis inkubo, kiu persekutis Romon de multaj jaroj. Oni diradis, ke centmiloj da tiuj homoj revas pri la tempo de <span class="nomo" lang="la" title="Ne-Esperanta nomo. Lingvo: Latino">Spartacus</span> kaj atendas nur taŭgan momenton, por ekkapti armilon kontraŭ la premantoj kaj la urbo. Kaj jen la momento venis! Povas esti, ke tie, en la urbo, krom la fajrego furiozas buĉado kaj milito. Eble eĉ la pretorianoj atakis al urbon kaj murdas laŭ ordono de la cezaro. Kaj la haroj leviĝis subite sur la kapo de <span class="nomo" lang="la" title="Ne-Esperanta nomo. Lingvo: Latino">Vinicius</span>. Li rememoris ĉiujn interparolojn pri bruloj de urboj, per kiuj oni de certa tempo kun stranga obstineco okupis sin en la kortego de la cezaro, li rememoris liajn plendojn, ke li devas priskribi brulantan urbon, neniam vidinte veran urbobrulon, lian malestiman respondon al <span class="nomo" lang="la" title="Ne-Esperanta nomo. Lingvo: Latino">Tigellinus</span>, kiu proponis briligi Antiumon aŭ artefaritan lignan urbon, fine liajn plendojn pro Romo kaj pro la malbonodoraj stratetoj de <span class="nomo" lang="la" title="Ne-Esperanta nomo. Lingvo: Latino">Suburra</span>. Jes! La cezaro mem ordonis bruligi la urbon! Li sola povis decidiĝi je tio, same kiel la sola <span class="nomo" lang="la" title="Ne-Esperanta nomo. Lingvo: Latino">Tigellinus</span> povis entrepreni plenumon de tia ordono. Kaj se Romo brulas laŭ la ordono de la cezaro, kiu povas garantii, ke ankaŭ la loĝantaro ne estos laŭ lia ordono elmurdita? La monstro estis kapabla ankaŭ al tia faro. Sekve brulo, ribelo de la sklavoj kaj buĉado! ia terura ĥaoso! ia elkateniĝo de detruaj elementoj kaj de homa furiozo, kaj en ĉio tio — Liga! Ĝemoj de <span class="nomo" lang="la" title="Ne-Esperanta nomo. Lingvo: Latino">Vinicius</span> miksis sin kun stertorado kaj ĝemoj de la ĉevalo, kiu, kurante la vojon, leviĝantan senĉese ĝis Aricio supren, galopis jam per la lasta spiro. — Kiu ŝin elŝiros el la brulanta urbo kaj kiu povas ŝin savi? Ĉe tiu ĉi penso <span class="nomo" lang="la" title="Ne-Esperanta nomo. Lingvo: Latino">Vinicius</span>, kuŝiĝinte tute plate sur la ĉevalo, enigis la fingrojn en siajn harojn, preta mordi pro doloro la ĉevalan nukon. Sed en tiu ĉi momento ia rajdanto, ankaŭ kuranta, kiel ventego, sed de la kontraŭa direkto, al Antiumo, ekkriis, pasante preter li: “Romo pereas!” kaj ekkuris pluen. La orelojn de <span class="nomo" lang="la" title="Ne-Esperanta nomo. Lingvo: Latino">Vinicius</span> atingis nur ankoraŭ la vorto: “dioj”, ĉar la ceteron obtuzigis la bruo de la ĉevalaj hufumoj. Sed tiu ĉi vorto rekonsciigis lin. La dioj! <span class="nomo" lang="la" title="Ne-Esperanta nomo. Lingvo: Latino">Vinicius</span> levis subite la kapon kaj, etendinte la brakojn al la ĉielo, inkrustita per steloj, komencis preĝi: Ne vin mi alvokas, vi, kies temploj flamas, sed Vin, Sinjoro! Vi mem suferis, Vi sola estas kompatema! Vi sola komprenas la homan doloron! Vi venis en la mondon, por instrui al la homoj kompaton, do elmontru ĝin nun. Se Vi estas tia, kiel diras Petro kaj Paŭlo, savu al mi <span class="nomo" lang="la" title="Ne-Esperanta nomo. Lingvo: Latino">Ligia</span>n. Prenu ŝin sur la brakojn kaj elportu el la flamoj. Vi ĝin povas. Redonu ŝin al mi kaj mi donos al Vi mian sangon. Kaj se por mi Vi ĝin ne volas fari, faru tion por ŝi. Ŝi Vin amas kaj fidas al Vi. Vi promesas vivon post la morto kaj feliĉon, sed la feliĉo post la morto ne pasos preter ŝi, kaj ŝi ne volas ankoraŭ morti. Lasu ŝin vivi. Prenu ŝin sur la brakojn kaj elportu el Romo. Vi povas, se nur Vi ne malvolas...”</p>

 <p id="cf2450">Kaj li interrompis, ĉar li sentis, ke plua preĝo povus ŝanĝi sin en minacon, kaj li timis ofendi Dion en la momento, kiam li bezonis plej multe Lian kompaton kaj favoron. Li ektimis la nuran penson pri tio kaj, por ne allasi al la kapo eĉ ombron de minaco, li komencis denove vipi la ĉevalon, tiom pli, ke la blankaj muroj de Aricio, kiu kuŝis duonvoje al Romo, ekbrilis jam antaŭ li en la luna lumo. Post certa tempo li preterkuris plengalope templon de Merkuro, kiu staris en bosko antaŭ la urbo. Videble oni jam sciis ĉi tie pri la malfeliĉo, ĉar antaŭ la templo regis neordinara movado. <span class="nomo" lang="la" title="Ne-Esperanta nomo. Lingvo: Latino">Vinicius</span> rimarkis trakure sur la ŝtuparo kaj inter la kolonoj amasojn da homoj, lumhelpantaj sin per torĉoj, kiuj svarmis sub la gardo de la dio. La vojo estis ankaŭ nek tiel senhoma, nek tiel libera, kiel post Ardeo. La amasoj, vere, rapidis en la boskon per flankaj irejoj, sed ankaŭ sur la ĉefa strato staris aretoj, kiuj rapide flankiĝadis antaŭ la galopanta rajdanto. El la urbo oni aŭdis rebruon de voĉoj. <span class="nomo" lang="la" title="Ne-Esperanta nomo. Lingvo: Latino">Vinicius</span> falis inter la starantojn, kiel uragano, renversante kaj hufpremante envoje kelkajn homojn. Ĉirkaŭ li eksonis nun la krioj: “Romo brulas! La urbo staras en fajro! Dioj, savu Romon!”</p>

 <p id="cf2451">La ĉevalo duonfalis kaj, retenita per la forta mano, kliniĝis posten antaŭ gastejo, en kiu <span class="nomo" lang="la" title="Ne-Esperanta nomo. Lingvo: Latino">Vinicius</span> tenis ŝanĝocele alian ĉevalon. Liaj sklavoj, kvazaŭ atendante alvenon de la mastro, staris antaŭ la gastejo kaj je lia ordono ekkuris, kvazaŭ vete, por alkonduki novan ĉevalon. <span class="nomo" lang="la" title="Ne-Esperanta nomo. Lingvo: Latino">Vinicius</span> dume, vidante taĉmenton, konsistantan el dek rajdaj pretorianoj, kiuj videble rapidis kun la novaĵo el la urbo en Antiumon, ĵetis sin al ili kaj komencis demandi:</p>

 <p id="cf2452">— Kiu parto de la urbo brulas?</p>

 <p id="cf2453">— Kiu vi estas? — demandis la dekestro.</p>

 <p id="cf2454">— <span class="nomo" lang="la" title="Ne-Esperanta nomo. Lingvo: Latino">Vinicius</span>, armea tribuno kaj aŭgustano! Respondu, je via kapo!</p>

 <p id="cf2455">— La brulo eksplodis en la butikoj ĉe la Granda cirko, sinjoro. Kiam oni nin elsendis, la mezo de la urbo jam staris en fajro.</p>

 <p id="cf2456">— Kaj Transtibro?</p>

 <p id="cf2457">— La flamo tien ĝis nun ne atingis, sed kun neregebla forto ĝi ekposedas ĉiam pliajn kvartalojn. La homoj pereas de la varmego kaj fumo kaj nenia helpo estas ebla.</p>

 <p id="cf2458">En la sama momento oni alkondukis novan ĉevalon. La juna tribuno eksaltis sur ĝin kaj ekgalopis pluen.</p>

 <p id="cf2459">Li nun rajdis al Albano, lasante dekstre Albalongon kaj ĝian grandiozan lagon. La ŝoseo al Aricio kondukis supren, sur monta deklivo, kiu tute kovris la horizonton kaj la transe kuŝantan Albanon. <span class="nomo" lang="la" title="Ne-Esperanta nomo. Lingvo: Latino">Vinicius</span> tamen sciis, ke atinginte la supron, li ekvidos ne nur Bovilojn kaj Ustrinon, kie lin atendis novaj ĉevaloj, sed ankaŭ Romon, ĉar post Albano etendis sin ambaŭflanke de la Appia vojo la ebena, malalta Kampanio, sur kiu tiris sin nur la arkadoj de akveduktoj kaj nenio jam kovris la vidaĵon.</p>

 <p id="cf2460">— De la supro mi vidos la flamojn — li parolis al si.</p>

 <p id="cf2461">Kaj denove li komencis vipi la ĉevalon.</p>

 <p id="cf2462">Sed, antaŭ ol li alkuris la montsupron, li eksentis sur la vizaĝo blovon de vento, kaj kun ĝi la odoro de fumo atingis lian nazon.</p>

 <p id="cf2463">Kaj subite ankaŭ la montpinto komencis orbrili.</p>

 <p id="cf2464">— La brulbrilo! — ekpensis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2465">La nokto tamen estis jam delonge paliĝanta, la grizo ŝanĝis sin en tagiĝon kaj sur ĉiuj proksimaj altaĵoj brilis ankaŭ oraj rozkoloroj, kiuj povis deveni same de la brulo, kiel de la mantenlumo. <span class="nomo" lang="la" title="Ne-Esperanta nomo. Lingvo: Latino">Vinicius</span> alkuris la montsupron kaj tiam terura vidaĵo frapis liajn okulojn.</p>

 <p id="cf2466">La tuta ebenaĵo estis kovrita de fumoj, formantaj kvazaŭ unu grandegan, tuj ĉe la tero kuŝantan nubon, en kiu malaperis la urboj, akveduktoj, palacoj, arboj, kaj en la fino de tiu griza ebenaĵo brulis sur la montaĵoj la urbo.</p>

 <p id="cf2467">La fajrego ne havis tamen la formon de flama kolono, kiel okazas tiam, kiam brulas unu, eĉ plej granda konstruaĵo. Ĝi estis pli ĝuste longa rubando, simila al matenruĝo.</p>

 <p id="cf2468">Super tiu rubando flugpendis tavolo de fumo, kelkloke tute nigra, kelkloke nuancanta rozkolore kaj sange, kompakta, plenblovita, densa kaj volviĝanta, kvazaŭ serpento, kiu kuntiriĝas kaj longiĝas. Tiu monstra tavolo ŝajnis momente kovri la fajran rubandon, tiel, ke ĝi iĝadis mallarĝa, kiel pasamento, sed iafoje tiu rubando tralumis desube la fumon, ŝanĝante ĝiajn subajn volvaĵojn en flamajn ondojn. Ambaŭ tiriĝis de unu ekstremo de la horizonto ĝis la alia, fermante ĝin tiel, kiel ĝin fermas iafoje arbara zono. La Sabenajn montojn oni tute ne vidis.</p>

 <p id="cf2469">Je la unua rigardo ŝajnis al <span class="nomo" lang="la" title="Ne-Esperanta nomo. Lingvo: Latino">Vinicius</span>, ke brulas ne nur la urbo, sed la tuta mondo, kaj ke neniu viva estaĵo povas savi sin el tiu oceano de fajro kaj fumoj.</p>

 <p id="cf2470">La vento blovis ĉiam pli forte flanke de la urbo, portante brulodoron kaj fumnebulon, kiu komencis kovri de la okuloj eĉ pli proksimajn objektojn. La tago iĝis plenuluma kaj la suno heligis la montpintojn, ĉirkaŭantajn la Albanan lagon. Sed la hel-oraj matenaj radioj ŝajnis tra la fumnebulo kvazaŭ rustaj kaj malsanaj. <span class="nomo" lang="la" title="Ne-Esperanta nomo. Lingvo: Latino">Vinicius</span>, mallevante sin al Albano, enrajdis en fumojn ĉiam pli densajn kaj ĉiam pli kompaktajn. La urbeto mem estis kvazaŭ dronanta en ili. La maltrankvilaj loĝantoj, amasiĝadis sur la stratoj kaj terure estis pensi, kio devas okazi en Romo, se jam ĉi tie malfacile estis spiri.</p>

 <p id="cf2471">Malespero denove ekregis <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj teruro komencis hirtigi la harojn sur lia kapo. Sed li penis kuraĝigi sin, kiel li povis. “Ne estas ebla — li pensis — ke la tuta urbo komencis bruli samtempe. La vento blovas de la nordo kaj puŝas la fumojn nur en tiun ĉi direkton. En la alia flanko ili ne estas. Transtibro, apartigita per la rivero, restis eble tute sendifekta, kaj ĉiuokaze sufiĉus al <span class="nomo" lang="la" title="Ne-Esperanta nomo. Lingvo: Latino">Ursus</span> penetri kun <span class="nomo" lang="la" title="Ne-Esperanta nomo. Lingvo: Latino">Ligia</span> tra la Janikula pordego, por saviĝi de la danĝero. Neeble estas ankaŭ, ke la tuta loĝantaro pereu kaj ke la urbo, kiu regas la mondon, estu forviŝita kun sia popolo de la supraĵo de la tero. Eĉ en atakprenataj urboj, kiam furiozas kune buĉado kaj brulo, certa nombro da homoj ĉiam restas viva, kial do nepre pereu <span class="nomo" lang="la" title="Ne-Esperanta nomo. Lingvo: Latino">Ligia</span>? Gardas ŝin ja Dio, kiu mem venkis la morton”. Tiel rezonante, li komencis denove preĝi, kaj laŭ la moro, al kiu li kutimis, li faris al Kristo grandajn votojn, kun promesoj de donacoj kaj oferoj. Trakurinte Albanon, kies preskaŭ tuta loĝantaro sidis sur tegmentoj kaj arboj. Por rigardi Romon, li iom trankviliĝis kaj reakiris la sinregadon. Li ekpensis ankaŭ, ke <span class="nomo" lang="la" title="Ne-Esperanta nomo. Lingvo: Latino">Ligia</span>n gardas ne nur <span class="nomo" lang="la" title="Ne-Esperanta nomo. Lingvo: Latino">Ursus</span> kaj <span class="nomo" lang="la" title="Ne-Esperanta nomo. Lingvo: Latino">Linus</span>, sed ankaŭ Petro la apostolo. Ĉe la nura rememoro pri tio kuraĝo venis en lian koron. Petro estis por li ĉiam persono nekomprenebla, preskaŭ superhoma. De la momento, kiam li aŭdis lin en Ostriano, restis al li stranga impreso, pri kiu li skribis al <span class="nomo" lang="la" title="Ne-Esperanta nomo. Lingvo: Latino">Ligia</span> en la komenco de sia restado en Antiumo: ke ĉiu vorto de tiu maljunulo estas vera, aŭ devas iĝi vera. La pli proksima konatiĝo kun la apostolo dum la malsano plifortigis ankoraŭ tiun impreson, kiu poste ŝanĝis sin en neŝanceleblan kredon. Se do Petro benis lian amon kaj promesis al li <span class="nomo" lang="la" title="Ne-Esperanta nomo. Lingvo: Latino">Ligia</span>n, <span class="nomo" lang="la" title="Ne-Esperanta nomo. Lingvo: Latino">Ligia</span> ne povis perei en la flamoj. La urbo povas forbruli, sed neniu fajrero el la flamoj falos sur ŝian veston. Sub la influo de la sendorma nokto, furioza galapado kaj emocioj <span class="nomo" lang="la" title="Ne-Esperanta nomo. Lingvo: Latino">Vinicius</span>on ekregis nun stranga ekzaltiteco, en kiu ĉio ŝajnis al li ebla: Petro krucosignos la flamojn, malfermos ilin per unu vorto, kaj ili trairos sendanĝere tra aleo al fajro. Petro sciis, krome, multajn venontajn aferojn, do sendube li antaŭvidis ankaŭ la brulkatastrofon, kaj en tiu okazo ĉu li povus ne elkonduki el la urbo la kristanojn, kaj inter ili <span class="nomo" lang="la" title="Ne-Esperanta nomo. Lingvo: Latino">Ligia</span>n, kiun li amis, kiel propran infanon? Kaj ĉiam pli forta espero komencis eniradi en la koron de <span class="nomo" lang="la" title="Ne-Esperanta nomo. Lingvo: Latino">Vinicius</span>. Li ekpensis, ke se ili forkuras el la urbo, li eble trovos ilin en Boviloj aŭ renkontos survoje. Eble en plej proksima momento la amata vizaĝo elaperos el tiuj fumoj, etendantoj sin ĉiam pli vaste en la tuta Kampanio.</p>

 <p id="cf2472">Ĝi ŝajnis al li des pli versimila, ke sur la vojo li komencis renkonti ĉiam pli da homoj, kiuj, forlasinte la urbon, direktis sin al la Albana montaro, por, savinte sin de la fajro, eliĝi poste ankaŭ trans la limojn de la fumoj. Ne atinginte ankoraŭ Ustrinon, li devis malrapidigi la ĉevalon pro ŝtopiteco de la vojo. Krom piedirantoj kun portaĵoj sur la dorsoj li renkontadis ŝarĝitan ĉevalojn, mulojn, veturilojn plenajn de aĵoj, kaj fine portilojn, en kiuj sklavoj portis pli riĉajn loĝantojn. Ustrino estis jam tiel plenega de la forkurintoj el Romo, ke malfacile estis trapuŝi sin tra la amaso. La ĉefplaco, la subarkadoj de temploj kaj la stratoj svarmis de la forkurintoj. Tie kaj ie oni komencis aranĝi tendojn, donontajn rifuĝojn al tutaj familioj. Aliaj homoj tendosidis sub la libera ĉielo, kriante, alvokante la diojn aŭ malbenante la sorton. En la ĝenerala teruriteco malfacile estis ion eldemandi. La homoj, al kiuj <span class="nomo" lang="la" title="Ne-Esperanta nomo. Lingvo: Latino">Vinicius</span> sin turnis, aŭ tute al li ne respondadis, aŭ levadis al li okulojn duonfrenezajn pro teruro, respondante, ke pereas la urbo kaj la mondo. Flanke de Romo alfluadis ĉiam novaj amasoj, konsistantaj el viroj, virinoj kaj infanoj, kiuj pligrandigadis la konsternon kaj lamentadon. Kelkaj, perdinte en la interpremo unuj aliajn, serĉis malespere la perditojn. Aliaj batalis pro tendolokoj. Aroj da duonsovaĝaj paŝtistoj el Kampanio alvenis en la urbeton, serĉante novaĵojn aŭ profitojn el ŝteloj, kiujn faciligis la tumulto. Tie kaj ie amaso, konsistanta el ĉiunaciaj sklavoj kaj gladiatoroj, komencis prirabi la domojn kaj palacojn en la urbo kaj batali kontraŭ soldatoj, defendantaj la loĝantojn.</p>

 <p id="cf2473">Senatano <span class="nomo" lang="la" title="Ne-Esperanta nomo. Lingvo: Latino">Junius</span>, kiun <span class="nomo" lang="la" title="Ne-Esperanta nomo. Lingvo: Latino">Vinicius</span> rimarkis apud gastejo ĉirkaŭitan de taĉmento da batavaj sklavoj, la unua donis al li iom pli precizan informon pri la brulego. La fajro komenciĝis efektive ĉe la Granda cirko, en la loko, kiu tuŝas Palatinon kaj la monteton Celio, sed ĝi disvastiĝadis kun nekomprenebla rapideco, tiel, ke ĝi ekposedis la tutan mezon de la urbo. Neniam ankoraŭ de la tempo de <span class="nomo" lang="la" title="Ne-Esperanta nomo. Lingvo: Latino">Brennus</span> trafis la urbon tia terura katastrofo. “La tuta cirko forbrulis, same la ĉirkaŭantaj ĝin butikoj kaj domoj — parolis <span class="nomo" lang="la" title="Ne-Esperanta nomo. Lingvo: Latino">Junius</span> — Aventino kaj Celio estas en fajro. La flamo, ĉirkaŭinte Palatinon, venis al <span class="nomo" lang="la" title="Ne-Esperanta nomo. Lingvo: Latino">Carinae</span>...”</p>

 <p id="cf2474">Ĉe tio ĉi <span class="nomo" lang="la" title="Ne-Esperanta nomo. Lingvo: Latino">Junius</span>, kiu posedis ĉe <span class="nomo" lang="la" title="Ne-Esperanta nomo. Lingvo: Latino">Carinae</span> belegan <em><span class="fremda" lang="la" title="Ne-Esperanta teksto. Lingvo: Latino">insula,</span></em> plenan de artverkoj, kiujn li pasie amis, ekkaptis plenmanon da malpura polvo kaj, ŝutinte ĝin sur la kapon, komencis dum momento malespere ĝemi.</p>

 <p id="cf2475">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ekskuis lin je la ŝultroj.</p>

 <p id="cf2476">— Ankaŭ mia domo estas ĉe <span class="nomo" lang="la" title="Ne-Esperanta nomo. Lingvo: Latino">Carinae</span> — li diris — sed kiam ĉio pereas, pereu ĝi ankaŭ.</p>

 <p id="cf2477">Poste, rememorinte, ke <span class="nomo" lang="la" title="Ne-Esperanta nomo. Lingvo: Latino">Ligia</span>, sekvante lian konsilon, povis estis translokiĝinta en la domon de <span class="nomo" lang="la" title="Ne-Esperanta nomo. Lingvo: Latino">Aulus</span>oj, li demandis:</p>

 <p id="cf2478">— Kaj <span class="nomo" lang="la" title="Ne-Esperanta nomo. Lingvo: Latino">Vicus Patricius</span>?</p>

 <p id="cf2479">— En fajro! — respondis <span class="nomo" lang="la" title="Ne-Esperanta nomo. Lingvo: Latino">Junius</span>.</p>

 <p id="cf2480">— Kaj Transtibro?</p>

 <p id="cf2481"><span class="nomo" lang="la" title="Ne-Esperanta nomo. Lingvo: Latino">Junius</span> rigardis lin kun miro.</p>

 <p id="cf2482">— Ne gravas Transtibro — li respondis, premante per la manoj la dolorantajn tempiojn.</p>

 <p id="cf2483">— Por mi Transtibro pli gravas, ol la tuta Romo — ekkriis ekscite <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2484">— Vi ĝin eble atingos nur tra <span class="nomo" lang="la" title="Ne-Esperanta nomo. Lingvo: Latino">Via Portuensis</span>, ĉar apud Aventino la varmego vin sufokos... Transtibro?... Mi ne scias. La fajro ŝajne ne povis ankoraŭ esti tien veninta, sed ĉu en tiu ĉi momento ĝi jam ne venis, sole la dioj scias...</p>

 <p id="cf2485">Ĉe tio ĉi <span class="nomo" lang="la" title="Ne-Esperanta nomo. Lingvo: Latino">Junius</span> ekhezitis momente, poste li diris per mallaŭta voĉo:</p>

 <p id="cf2486">— Mi scias, ke vi min ne perfidos, do mi diras al vi, ke ĝi ne estas ordinara brulo. Oni ne lasis savi la cirkon... Mi mem aŭdis... Kiam la domoj ĉirkaŭe komencis flami, miloj da voĉoj kriis: “Morton al savantoj!” Iuj homoj trakuras la urbon kaj ĵetas flamantajn torĉojn en domojn... Aliflanke la popolo tumultas kaj vokas, ke la urbo brulas laŭ ordono. Nenion pli mi diros. Ve al la urbo, ve al ni ĉiuj kaj al mi! Kio okazas tie, la homa lango ne povas esprimi. La loĝantoj pereas en la fajro, aŭ murdas sin reciproke en la interpremo. Ĝi estas la fino de Romo!</p>

 <p id="cf2487">Kaj denove li komencis ripeti: “Ve! Ve al la urbo kaj al ni!” — sed <span class="nomo" lang="la" title="Ne-Esperanta nomo. Lingvo: Latino">Vinicius</span> eksaltis sur la ĉevalon kaj ekiris plu antaŭen sur la Appia vojo.</p>

 <p id="cf2488">Sed ĝi estis pli ĝuste trapuŝiĝado meze de rivero da homoj kaj veturiloj, kiu fluis el la urbo. Klare, kvazaŭ sur manplato, kuŝis nun antaŭ <span class="nomo" lang="la" title="Ne-Esperanta nomo. Lingvo: Latino">Vinicius</span> la urbo, flamanta en monstra brulego... Flanke de la fajro kaj fumo radiis terura varmego, kaj la homaj krioj ne povis superbrui la sibladon kaj krakadon de la flamoj.</p>

 </div>

 <div class="chapitro" id="quovadis43"> <h3 id="cf2489">ĈAPITRO <span class="num" title="">XLIII</span> </h3> <p id="cf2490">Laŭgrade kiel <span class="nomo" lang="la" title="Ne-Esperanta nomo. Lingvo: Latino">Vinicius</span> proksimiĝadis al la urbaj muregoj, montriĝadis, ke pli facile estis veni al Romo, ol penetri en la urbon. Sur la Appia vojo malfacile estis trapuŝiĝi pro la interpremo de homoj. La domoj, kampoj, tombejoj, ĝardenoj kaj temploj, trovantaj sin ĉe ĝiaj ambaŭ flankoj, estis ŝanĝitaj en tendolokojn. En la templo de Marso, staranta tuj apud <span class="nomo" lang="la" title="Ne-Esperanta nomo. Lingvo: Latino">Porta Appia</span>, la amaso elrompis la pordon, por trovi interne rifuĝon por la nokto. En la tombejoj oni prenadis en posedon pli grandajn maŭzoleojn kaj batalis pro ili, verŝante eĉ iafoje sangon. Ustrino kun sia malordo donis apenaŭ ioman antaŭguston de tio, kio okazis ĉe la muroj de la urbo mem. Ĉesis ĉiaj konsideroj al la aŭtoritato de la leĝo, al oficoj, al familiaj ligoj, al diferencoj de la statoj. Oni vidis sklavojn, kiuj bastonis civitanojn. Gladiatoroj, ebriaj de vino, rabita en <span class="nomo" lang="la" title="Ne-Esperanta nomo. Lingvo: Latino">Emporium</span>, kuniĝinte en grandaj aroj, trakuradis kun sovaĝaj krioj apudvojajn placojn, dispelante la homojn, piedpremante, rabante. Multegaj barbaroj, sklavvendotaj en la urbo, forkuris el la vendobudoj. La brulo kaj pereo de la urbo estis por ili kune la fino de la sklaveco kaj la horo de venĝo, tial, dum la urba loĝantaro, kiu perdis en la brulo sian tutan havaĵon, malespere etendadis la manojn al la dioj, vokante pri savo, ili kun ĝoja hurlado batis la amasojn, deŝirante al homoj la vestojn de la ŝultroj kaj forkaptante pli junajn virinojn. Kun ili unuiĝis sklavoj, delonge jam servantaj en Romo, mizeruloj, posedantaj nenion, krom lana zonaĵo ĉirkaŭ la koksoj, teruraj figuroj el suspektindaj kvartaloj, kiujn oni neniam vidis tage sur la stratoj kaj kies ekziston en Romo oni preskaŭ ne povis supozi. Tiu ĉi amaso konsistanta el azianoj, afrikanoj, grekoj, tracianoj, germanoj kaj britoj, krieganta ĉiujn lingvojn de la tero, sovaĝa kaj senbrida, furiozis, kredante, ke venis la momento, en kiu ĝi rajtas rekompenci al si la jarojn de suferoj kaj mizero. Meze de tiu ĉi ondanta homamaso, en la lumo de l’ tago kaj de la brulego tie kaj ie brilis la kaskoj de pretorianoj, sub kies gardon rifuĝis pli trankvilaj loĝantoj, kaj kiuj multloke devis iri atake kontraŭ la brutsimilan sovaĝularon. <span class="nomo" lang="la" title="Ne-Esperanta nomo. Lingvo: Latino">Vinicius</span> vidadis en sia vivo atakprenatajn urbojn, sed neniam liaj okuloj rigardis spektaklon, en kiu malespero, doloro, larmoj, ĝemoj, sovaĝa ĝojo, frenezo, furiozo kaj senbrideco miksiĝis kune en tian senliman ĥaoson. Kaj super tiu ĉi ondanta, freneza homamaso bruegis la brulo, flamis sur la montaĵoj la plej granda urbo de la mondo, sendante en la konfuzon sian fajran spiron kaj kovrante ĝin per fumoj, tra kiuj oni jam ne vidis la bluon de la ĉielo. La juna tribuno, kun plej granda fortostreĉo endanĝerigante ĉiumomente la vivon, atingis fine ĝis <span class="nomo" lang="la" title="Ne-Esperanta nomo. Lingvo: Latino">Porta Appia</span>, sed tie ĉi li ekvidis, ke tra la kvartalo Porta Capena li ne povos penetri en la urbon, ne nur pro la homamaso, sed ankaŭ pro terura varmego, de kiu tuj post la pordego tremis la aero. Krome la ponto apud <span class="nomo" lang="la" title="Ne-Esperanta nomo. Lingvo: Latino">Porta Trigenia</span>, kontraŭ la templo Bonae Deae, ankoraŭ ne ekzistis, volante do penetri trans Tibron, oni devis trapremi sin ĝis la ponto de <span class="nomo" lang="la" title="Ne-Esperanta nomo. Lingvo: Latino">Sublicius</span>, tio estas pasi preter Aventino, la urboparto, surverŝita de unu maro da flamoj. Ĝi estis tute neebla. <span class="nomo" lang="la" title="Ne-Esperanta nomo. Lingvo: Latino">Vinicius</span> komprenis, ke li devas reiri en la direkton al Ustrino, tie flankiĝi de la Appia vojo, transriveriĝi antaŭ la urbo kaj atingi la vojon <span class="nomo" lang="la" title="Ne-Esperanta nomo. Lingvo: Latino">Portuensis</span>, kiu kondukis rekte al Transtibro. Ankaŭ tio ĉi ne estis facila afero kaŭze de la ĉiam pli granda interpremo, reganta sur <span class="nomo" lang="la" title="Ne-Esperanta nomo. Lingvo: Latino">Via Appia</span>. Trabati al si tie la vojon oni povus nur eble per glavo, sed <span class="nomo" lang="la" title="Ne-Esperanta nomo. Lingvo: Latino">Vinicius</span> ne havis armilon, ĉar li forveturis el Antiumo tiel, kiel la novaĵo pri la brulo trafis lin en la cezara palaco. Tamen ĉe la Fonto de Merkuro li ekvidis konatan centestron de pretorianoj, kiu fronte de kelkdeko da soldatoj baris aliron al la teritorio de la templo. <span class="nomo" lang="la" title="Ne-Esperanta nomo. Lingvo: Latino">Vinicius</span> ordonis al la centestro, ke li sekvu lin, kaj tiu ĉi, rekoninte la tribunon kaj aŭgustanon, ne kuraĝis kontraŭstari al la ordono.</p>

 <p id="cf2491"><span class="nomo" lang="la" title="Ne-Esperanta nomo. Lingvo: Latino">Vinicius</span> mem prenis la komandon de la taĉmento, kaj forgesinte ĉi-momente la instruojn de Paŭlo pri amo al proksimulo, li puŝis kaj distranĉadis antaŭ si la amason kun rapideco, pereiga por multaj, kiuj ne sciis flankiĝi, ĝustatempe. Postkuris lin malbenoj kaj hajlo da ŝtonoj, sed li ne atentis tion, dezirante rapide penetri en pli liberajn lokojn. Tamen ili povis antaŭeniĝadi nur treege malfacile. La homoj, kiuj jam lokiĝis tendare, ne volis cedi la vojon al la soldatoj, laŭte insultante la cezaron kaj la pretorianojn. Ialoke la amaso alprenadis minacan sintenon. La orelojn de <span class="nomo" lang="la" title="Ne-Esperanta nomo. Lingvo: Latino">Vinicius</span> atingadis voĉoj, akuzantaj Neron pri fajrigo de la urbo. Oni malkaŝe minacis morton al li kaj al <span class="nomo" lang="la" title="Ne-Esperanta nomo. Lingvo: Latino">Poppaea</span>. La ekkrioj: <em><span class="fremda" lang="la" title="Ne-Esperanta teksto. Lingvo: Latino">“sannio!”, “histrio!”</span></em> (arelekeno, aktoro), “patrinmortiginto!” aŭdiĝadis ĉirkaŭe. Kelkaj vokis, ke oni lin trenu en Tibron, aliaj, ke Romo elmontris sufiĉe da pacienco. Evidente estis, ke la minacoj povas ŝanĝi sin en malkaŝan ribelon, kiu, se nur troviĝus gvidanto, povus ĉiumomente eksplodi. Dume la furiozo kaj malespero de la amasoj turnadis sin kontraŭ la pretorianojn, kiuj ankaŭ tial ne povis eliĝi el la interpremo, ke la vojon baris tutaj montoj da objektoj, rapide elĵetitaj el la brulo: kestoj kaj bareloj kun manĝaĵoj, pli valoraj mebloj, vazoj, infanaj ludiloj, litaĵoj kaj manportiloj. Tie kaj ie sekvis eĉ malgrandaj bataloj, sed la pretorianoj rapide helpis sin kontraŭ la senarma amaso. Trarajdinte kun peno laŭlarĝe la vojon Latinan, Numician, Ardean, Luvinian kaj Ostian, ĉirkaŭirinte palacojn, ĝardenojn kaj templojn, <span class="nomo" lang="la" title="Ne-Esperanta nomo. Lingvo: Latino">Vinicius</span> atingis fine urbeton, nomatan <span class="nomo" lang="la" title="Ne-Esperanta nomo. Lingvo: Latino">Vicus Alexandri</span>, post kiu li transiĝis sur la alian bordon de Tibro. Estis tie malpli da interpremo kaj malpli da fumo. De forkurintoj, kiuj tamen ankaŭ tie ne mankis, li eksciis, ke nur kelkaj stratetoj de Transtibro estas ekposeditaj de la brulo, sed ke certe nenion ŝparos la potenco de la fajro, ĉar estas homoj, kiuj ĝin intence submetas, kriante, ke ili faras ĉi tion laŭ ordono. La juna tribuno havis jam nun nenian dubon, ke efektive la cezaro ordonis bruligi Romon, kaj la venĝo, pri kiu vokis la amasoj, ekŝajnis al li afero prava kaj justa. Kion pli povus fari Mithridates aŭ iu el plej furiozaj malamikoj de Romo? La mezuro estis superplena, la frenezo iĝis tro monstra kaj la homa vivo kontraŭ ĝi — neebla. <span class="nomo" lang="la" title="Ne-Esperanta nomo. Lingvo: Latino">Vinicius</span> kredis ankaŭ, ke la lasta horo de <span class="nomo" lang="la" title="Ne-Esperanta nomo. Lingvo: Latino">Nero</span> ekbatis, ke tiuj ĉi ruboj, en kiujn disfalas la urbo, devas nepre tombokovri la monstran arlekenon kune kun ĉiuj krimoj. Se troviĝus viro sufiĉe kuraĝa, por ekstari fronte de la ĉiopreta pro malespero popolo, ĝi povus okazi en la daŭro de kelkaj horoj. Ĉe tio kuraĝaj kaj venĝemaj pensoj komencis trakuradi la kapon de <span class="nomo" lang="la" title="Ne-Esperanta nomo. Lingvo: Latino">Vinicius</span>. Kaj se tion farus li mem? La gento de <span class="nomo" lang="und" title="Ne-Esperanta nomo. Lingvo: nespecifita">Vinicius</span>oj, kiu ĝis la lasta tempo kalkulis vicojn de konsuloj, estis konata en la tuta Romo. La amasoj bezonis nur nomon. Foje ja, pro la mortkondamno de kvarcent sklavoj de la prefekto <span class="nomo" lang="la" title="Ne-Esperanta nomo. Lingvo: Latino">Pedanius Secundus</span>, preskaŭ eksplodis ribelo kaj civila milito, kio do okazus hodiaŭ, pro la terura batego, superanta preskaŭ ĉiujn, kiujn Romo spertis en la daŭro de ok jarcentoj? Kiu vokos la kviritojn al armilo — pensis <span class="nomo" lang="la" title="Ne-Esperanta nomo. Lingvo: Latino">Vinicius</span> — tiu sendube faligos Neron kaj mem surmetos la purpuron. Kial do li ne faru tion? Li estis pli energia, pli brava kaj pli juna, ol la aliaj aŭgustanoj... <span class="nomo" lang="la" title="Ne-Esperanta nomo. Lingvo: Latino">Nero</span> havis, vere, al siaj ordonoj tridek legiojn, postenantajn ĉe la limoj de la ŝtato, sed ĉu ankaŭ tiuj legioj kaj iliaj ĉefoj ne ekribelos, aŭdinte pri la bruligo de Romo kaj de ĝiaj temploj? Kaj en tiu okazo li, <span class="nomo" lang="la" title="Ne-Esperanta nomo. Lingvo: Latino">Vinicius</span>, povus iĝi cezaro. Oni ja flustris inter la aŭgustanoj, ke iu aŭguristo antaŭdiris la purpuron al <span class="nomo" lang="la" title="Ne-Esperanta nomo. Lingvo: Latino">Otho</span>. Per kio li malsuperas <span class="nomo" lang="la" title="Ne-Esperanta nomo. Lingvo: Latino">Otho</span>n? Eble ankaŭ Kristo helpus lin per sia Dia potenco, eble ĝi estas Lia inpiro? “Ho, se tiel estus!” vokis <span class="nomo" lang="la" title="Ne-Esperanta nomo. Lingvo: Latino">Vinicius</span> interne. Li venĝus tiam kontraŭ <span class="nomo" lang="la" title="Ne-Esperanta nomo. Lingvo: Latino">Nero</span> la danĝeron de <span class="nomo" lang="la" title="Ne-Esperanta nomo. Lingvo: Latino">Ligia</span> kaj sian maltrankvilon, li enkondukus regadon de justeco kaj vero, disvastigus la instruon de Kristo de Eŭfrato ĝis la nebulaj bordoj de Britujo, kaj kune li vestus <span class="nomo" lang="la" title="Ne-Esperanta nomo. Lingvo: Latino">Ligia</span>n per la purpuro kaj farus ŝin reĝino de la tero.</p>

 <p id="cf2492">Sed tiuj pensoj, eksplodinte el lia kapo, kiel hajlo da fajreroj el brulanta domo, estingiĝis, kiel fajreroj. Antaŭ ĉio necesis savi <span class="nomo" lang="la" title="Ne-Esperanta nomo. Lingvo: Latino">Ligia</span>n. Li rigardis nun la katastrofon de proksime, do denove timo lin ekregis, kaj kontraŭ tiu maro da fajro kaj fumo, kontraŭ la renkontiĝo kun la terura realeco tiu fido, kun kiu li kredis, ke Petro la apostolo savos <span class="nomo" lang="la" title="Ne-Esperanta nomo. Lingvo: Latino">Ligia</span>n, formortis en lia koro. Malespero ekkaptis lin refoje, do penetrinte sur la vojon Pertuensis, kondukantan rekte al Transtibro, li remoderiĝis nur en la pordego, ĉe kiu oni ripetis al li tion, kion antaŭe diris la forkurintoj, ke pliparto de tiu ĉi kvartalo ne estis ankoraŭ ekposedita de la brulo, kvankam la fajro kelkloke transportiĝis trans la riveron.</p>

 <p id="cf2493">Transtibro estis tamen ankaŭ plena de fumo kaj de forkurantaj amasoj, tra kiuj estis pli malfacile penetri en la fundon de la kvartalo tial, ke la homoj, havante pli da tempo, elportadis kaj savadis pli da objektoj. La ĉefa Havena vojo mem estis multloke ŝtopita per ili, kaj apud la <span class="nomo" lang="la" title="Ne-Esperanta nomo. Lingvo: Latino">Naumachia</span> de Aŭgusto ili levis sin en tutaj amasoj. Pli malvastaj stratetoj, kie pli dense amasiĝis la fumoj, estis simple neenireblaj. La loĝantoj forkuradis el ili milope. <span class="nomo" lang="la" title="Ne-Esperanta nomo. Lingvo: Latino">Vinicius</span> vidis envoje terurajn bildojn. Plurfoje du homaj riveroj, fluantaj el kontraŭaj direktoj, premegis unu la alian kaj batalis je vivo aŭ morto. Familioj perdiĝadis en la tumulto, patrinoj malespere vokis siajn infanojn. La haroj de <span class="nomo" lang="la" title="Ne-Esperanta nomo. Lingvo: Latino">Vinicius</span> hirtiĝadis je la penso, kio devis okazi pli proksime al la fajro. Meze de la krioj kaj ĥaoso malfacile estis ion eldemandi aŭ kompreni la vokojn. Iafoje el trans la rivero alruliĝadis novaj ondegoj da fumoj nigraj kaj tiel pezaj, ke ili ruliĝis tuj super la tero, tiel kovrante la domojn, personojn kaj ĉiujn objektojn, kiel ilin kovras nokto. Sed vento, kaŭzita de la brulo, disblovadis ilin, kaj tiam <span class="nomo" lang="la" title="Ne-Esperanta nomo. Lingvo: Latino">Vinicius</span> povis antaŭeniĝadi al la strateto, ĉe kiu staris la domo de <span class="nomo" lang="la" title="Ne-Esperanta nomo. Lingvo: Latino">Linus</span>. La varmo de la julia tago, fortigita de la ardo, radianta el la brulantaj kvartaloj, iĝis neelportebla. La fumo mordis la okulojn, al la brustoj mankis spiro. Eĉ tiuj loĝantoj, kiuj, esperante, ke la fajro ne transportiĝos trans la riveron, restis ĝis nun en siaj hejmoj, komencis ilin forlasi kaj la amasego kreskis kun ĉiu horo. La pretorianoj, akompanantoj <span class="nomo" lang="la" title="Ne-Esperanta nomo. Lingvo: Latino">Vinicius</span>on, restis malantaŭe. En la interpremo iu vundis per martelo lian ĉevalon, kiu komencis svingi la sangantan kapon, levi sin sur la postaj piedoj kaj malobei la rajdanton. Oni ankaŭ ekkonis laŭ lia riĉa tuniko aŭgustanon kaj tuj aŭdiĝis ĉirkaŭe la ekkrioj: “Morton al <span class="nomo" lang="la" title="Ne-Esperanta nomo. Lingvo: Latino">Nero</span> kaj al liaj bruligistoj!” Venis momento de gravega danĝero, ĉar centoj da manoj etendis sin al <span class="nomo" lang="la" title="Ne-Esperanta nomo. Lingvo: Latino">Vinicius</span>, sed la timigita ĉevalo forportis lin, hufpremante la homojn, kaj samtempe alfluis nova ondo da nigra fumo kaj kovris la straton per krepusko. <span class="nomo" lang="la" title="Ne-Esperanta nomo. Lingvo: Latino">Vinicius</span>, vidante, ke li ne trarajdos, desaltis fine sur la teron kaj komencis piedkuri, glitante apud la muroj kaj iafoje atendante, ke la forkuranta amaso pasu preter li. En la animo li parolis al si, ke tio estas vanaj penoj. <span class="nomo" lang="la" title="Ne-Esperanta nomo. Lingvo: Latino">Ligia</span> povis jam esti ekster la urbo, ŝi povis ĉi-momente savi sin per forkuro: pli facile estus retrovi pinglon ĉe marbordo, ol ŝin en tiu ĉi interpremo kaj ĥaoso. Li volis tamen eĉ por la prezo de la vivo atingi la domon de <span class="nomo" lang="la" title="Ne-Esperanta nomo. Lingvo: Latino">Linus</span>. Iafoje li haltadis kaj frotis la okulojn. Forŝirinte la randon de sia tuniko, li ŝirmis per ĝi la nazon kaj la buŝon kaj kuris pluen. Laŭgrade kiel li proksimiĝadis al la rivero, la varmego kreskis terure. <span class="nomo" lang="la" title="Ne-Esperanta nomo. Lingvo: Latino">Vinicius</span>, sciante, ke la brulo komenciĝis ĉe la Granda cirko, kredis komence, ke tiu ĉi ardo venas de ĝiaj restaĵoj, de <span class="nomo" lang="la" title="Ne-Esperanta nomo. Lingvo: Latino">Forum Boarium</span> kaj de <span class="nomo" lang="la" title="Ne-Esperanta nomo. Lingvo: Latino">Velabrum</span>, kiuj, kuŝante proksime, ankaŭ estis sendube ekposeditaj de flamoj. Sed la varmego iĝadis jam neelportebla. Iu forkuranto, la lasta, kiun <span class="nomo" lang="la" title="Ne-Esperanta nomo. Lingvo: Latino">Vinicius</span> rimarkis, maljunulo kun lambastonoj, ekkriis: “Ne proksimiĝu al la ponto de <span class="nomo" lang="la" title="Ne-Esperanta nomo. Lingvo: Latino">Cestius</span>! La tuta insulo brulas!” Efektive, oni ne povis plu havi iajn iluziojn. Ĉe la vojturniĝo al Vicus Judaeorum, kie staris la domo de <span class="nomo" lang="la" title="Ne-Esperanta nomo. Lingvo: Latino">Linus</span>, la juna tribuno ekvidis meze de nubo da fumoj flamon: brulis ne nur la insulo, sed ankaŭ Transtibro, almenaŭ la alia fino de la strateto, ĉe kiu <span class="nomo" lang="la" title="Ne-Esperanta nomo. Lingvo: Latino">Ligia</span> loĝis.</p>

 <p id="cf2494"><span class="nomo" lang="la" title="Ne-Esperanta nomo. Lingvo: Latino">Vinicius</span> memoris tamen, ke la domo de <span class="nomo" lang="la" title="Ne-Esperanta nomo. Lingvo: Latino">Linus</span> estis ĉirkaŭita per ĝardeno, post kio, flanke de Tibro, kuŝis ne tre vasta kampo, libera de konstruaĵoj. Tiu ĉi penso kuraĝigis lin. La fajro povis halti en la malplena loko. Kun tiu ĉi espero li kuris pluen, kvankam ĉiu ventoblovo alportadis jam ne nur fumon, sed milojn da fajreroj, kiuj povis kaŭzi brulon en la alia fino de la strateto kaj bari la reiron.</p>

 <p id="cf2495">Fine li ekvidis tamen tra la fuma vualo la ĉipresojn en la ĝardeno de <span class="nomo" lang="la" title="Ne-Esperanta nomo. Lingvo: Latino">Linus</span>. La domoj, kuŝantaj trans la libera kampo, brulis jam, kiel ligna ŝtiparoj, sed la malgranda <em><span class="fremda" lang="la" title="Ne-Esperanta teksto. Lingvo: Latino">insula</span></em> de <span class="nomo" lang="la" title="Ne-Esperanta nomo. Lingvo: Latino">Linus</span> staris ankoraŭ netuŝite. <span class="nomo" lang="la" title="Ne-Esperanta nomo. Lingvo: Latino">Vinicius</span> rigardis la ĉielon kaj ekkuris al la dometo, kvankam la sola aero kaŭzis al li bruldoloron. La pordo estis fermita, sed li ekpuŝis ĝin kaj enkuris internen.</p>

 <p id="cf2496">En la ĝardeno estis nek unu viva estaĵo, kaj la domo ankaŭ ŝajnis tute senhoma.</p>

 <p id="cf2497">— Eble ili svenis de la fumoj kaj varmego — ekpensis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2498">Kaj li komencis voki:</p>

 <p id="cf2499">— <span class="nomo" lang="la" title="Ne-Esperanta nomo. Lingvo: Latino">Ligia</span>! <span class="nomo" lang="la" title="Ne-Esperanta nomo. Lingvo: Latino">Ligia</span>!</p>

 <p id="cf2500">Respondis al li silento. En la mallaŭto estis aŭdebla nur krakbruo de la malproksima fajro.</p>

 <p id="cf2501">— <span class="nomo" lang="la" title="Ne-Esperanta nomo. Lingvo: Latino">Ligia</span>!</p>

 <p id="cf2502">Subite liaj orelojn atingis tiu malserena voĉo, kiun li jam aŭdis foje en tiu ĉi ĝardeno. Sur la proksima insulo ekbrulis videble la bestejo, staranta kelkan distancon de la templo de Eskulapo, kaj ĉiaspecaj bestoj, inter ili leonoj, komencis tie muĝi pro teruro. Tremo trakuris <span class="nomo" lang="la" title="Ne-Esperanta nomo. Lingvo: Latino">Vinicius</span>on de la piedoj ĝis la kapo. Jam duafoje, kiam lia tuta atento estis koncentrita en la penso pri <span class="nomo" lang="la" title="Ne-Esperanta nomo. Lingvo: Latino">Ligia</span>, tiuj tremigaj voĉoj eksonis, kiel antaŭdiro de malfeliĉo, kiel stranga aŭguro de malbonsorta estonteco.</p>

 <p id="cf2503">Ĝi estis tamen mallonga, momenta impreso, ĉar pli terura eĉ, ol la muĝo de sovaĝaj bestoj, la krakbruo de la brulo devigis lin pensi pri io alia. <span class="nomo" lang="la" title="Ne-Esperanta nomo. Lingvo: Latino">Ligia</span> ne respondis, vere, al lia voko, sed ŝi povis trovi sin en tiu ĉi fajrominacata konstruaĵo, sveninta aŭ sufokata de fumo. <span class="nomo" lang="la" title="Ne-Esperanta nomo. Lingvo: Latino">Vinicius</span> saltis internen. La malgranda <em><span class="fremda" lang="la" title="Ne-Esperanta teksto. Lingvo: Latino">atrium</span></em> estis malplena kaj malluma de fumo. Palpe serĉante la pordon, kondukantan al la <em><span class="fremda" lang="la" title="Ne-Esperanta teksto. Lingvo: Latino">cubicula,</span></em> li rimarkis flagrantan flameton de lampo kaj, proksimiĝinte, ekvidis <em><span class="fremda" lang="la" title="Ne-Esperanta teksto. Lingvo: Latino">lararium,</span></em> en kiu anstataŭ laroj estis kruco. Sub tiu ĉi kruco brulis la meĉlampo. La kapon de la juna kateĥizato fulmrapide trakuris la penso, ke tiu ĉi kruco sendas al li la lumon, kun kiu li povas retrovi <span class="nomo" lang="la" title="Ne-Esperanta nomo. Lingvo: Latino">Ligia</span>n, li prenis do la lampon kaj komencis serĉi la <em><span class="fremda" lang="la" title="Ne-Esperanta teksto. Lingvo: Latino">cubicula</span></em>. Trovinte unu el ili, li flankigis la kurtenon kaj, lumiginte la ejon per la lampo, komencis rigardi.</p>

 <p id="cf2504">Sed ankaŭ tie ĉi estis neniu. <span class="nomo" lang="und" title="Ne-Esperanta nomo. Lingvo: nespecifita">Vinicus</span> tamen estis certa, ke li trafis en la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> de <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar sur najloj, enbatitaj en la muron, pendis ŝiaj vestoj, kaj sur la lito kuŝis <em><span class="fremda" lang="la" title="Ne-Esperanta teksto. Lingvo: Latino">capitium,</span></em> tio estas alfigura tolaĵo, kiun la virinoj portis senpere sur la korpo. <span class="nomo" lang="la" title="Ne-Esperanta nomo. Lingvo: Latino">Vinicius</span> ekkaptis ĝin, alpremis al la buŝo kaj, surĵetinte ĝin trans la ŝultron, iris serĉi plu. La dometo estis malgranda, do en mallonga tempo li traserĉis ĉiujn ĉambrojn, kaj eĉ la kelojn. Sed nenie li trovis vivan estaĵon. Estis tute evidente, ke <span class="nomo" lang="la" title="Ne-Esperanta nomo. Lingvo: Latino">Ligia</span>, <span class="nomo" lang="la" title="Ne-Esperanta nomo. Lingvo: Latino">Ursus</span> kaj <span class="nomo" lang="la" title="Ne-Esperanta nomo. Lingvo: Latino">Linus</span> kune kun la aliaj loĝantoj de la kvartalo serĉis en forkuro savon de la brulo. “Mi devas serĉi ilin en la amaso, ekster la urbaj pordegoj” — ekpensis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2505">Ne tre multe mirigis lin la fakto, ke li ilin ne renkontis sur <span class="nomo" lang="la" title="Ne-Esperanta nomo. Lingvo: Latino">Via Portuensis</span>, ĉar ili povis eliri el Transtibro de la kontraŭa direkto, flanke al la Vatikana montaĵo. Ĉiuokaze ili estis savitaj, almenaŭ de la fajro. Ŝtono kvazaŭ falis de la brusto de <span class="nomo" lang="la" title="Ne-Esperanta nomo. Lingvo: Latino">Vinicius</span>. Li vidis, vere, kun kiel teruraj danĝeroj estis ligita forkuro, sed la penso pri la superhoma forto de <span class="nomo" lang="la" title="Ne-Esperanta nomo. Lingvo: Latino">Ursus</span> inspiris al li kuraĝon. “Mi devas nun — li parolis al si — forkuri el ĉi tie kaj tra ĝardenoj de Domita atingi la ĝardenojn de <span class="nomo" lang="la" title="Ne-Esperanta nomo. Lingvo: Latino">Agrippina</span>. Tie mi ilin trovos. La fumoj ne estas tie teruraj, ĉar la vento blovas de la Sabena montaro.”</p>

 <p id="cf2506">Venis tamen plej urĝa tempo, kiam li devis pensi pri la propra savo, ĉar ondego da fajro alfluadis ĉiam pli proksimen flanke de la insulo kaj fumaj volvaĵoj kovris preskaŭ tute la strateton. La meĉlampo, per kiu li lumigadis al si la internon de la domo, estingiĝis nun de aera trablovo. <span class="nomo" lang="la" title="Ne-Esperanta nomo. Lingvo: Latino">Vinicius</span>, saltinte sur la straton, kuris nun tutimpete al <span class="nomo" lang="la" title="Ne-Esperanta nomo. Lingvo: Latino">Via Portuensis</span>, en la sama direkto, el kiu li venis, kaj la brulo ŝajnis persekuti lin per sia fajra spiro, jen ĉirkaŭblovante lin per ĉiam novaj nuboj da fumo, jen surŝutante per fajreroj, kiuj faladis sur liajn harojn, sur la kolon kaj veston. La tuniko komencis bruleti sur li kelkloke, sed li ne atentis ĉi tion kaj kuris pluen, timante, ke la fumo povus lin sufoki. Efektive li sentis en la buŝo la brulguston kaj fulgon, kaj lia gorĝo kaj pulmoj doloris, kvazaŭ brulantaj. La sango alfluadis lian kapon, tiel, ke iafoje li vidis ĉion ruĝe kaj la fumoj mem ŝajnis al li ruĝaj. Tiam li parolis al si interne: “Tio estas pro fajro! Mi ĵetu min prefere teren kaj pereu”. La kurado lacigadis lin ĉiam pli. Ŝvito fluis sur lia kapo, kolo kaj dorso, kaj tiu ĉi ŝvito brulvundis lin, kvazaŭ bolaĵo. Li falus, se ne subtenus lin la nomo de <span class="nomo" lang="la" title="Ne-Esperanta nomo. Lingvo: Latino">Ligia</span> kaj se li ne havus ĉirkaŭ la buŝo ŝian <em><span class="fremda" lang="la" title="Ne-Esperanta teksto. Lingvo: Latino">capitium</span></em>. Kelkajn momentojn poste li tamen komencis ne rekoni plu la straton, kiun li kuris. Iom post iom forlasadis lin la konscio, li nur memoris, ke li devas forkuri, ĉar sur libera kampo lin atendas <span class="nomo" lang="la" title="Ne-Esperanta nomo. Lingvo: Latino">Ligia</span>, kiun promesis al li Petro la apostolo. Kaj subite ekregis lin ia stranga, jam duonfebra, simila al antaŭmorta vizio certeco, ke li devas ŝin ekvidi, edzinigi, kaj poste li tuj mortos.</p>

 <p id="cf2507">Li jam estis tamen kvazaŭ ebria, rebatante sin de unu flanko de la strato al la alia. kaj subite io ŝanĝiĝis en la monstra fajrego, kovranta la grandegan urbon. Ĉio, kio ĝis nun nur bruletis, eksplodis videble per unu maro da flamoj, ĉar la vento ĉesis alportadi fumojn, kaj tiujn, kiuj amasiĝis en la stratetoj, forblovis furioza premego de brulvarma aero. Tiu ĉi premego pelis nun milionojn da fajreroj, tiel, ke <span class="nomo" lang="la" title="Ne-Esperanta nomo. Lingvo: Latino">Vinicius</span> kuris kvazaŭ en fajra nubo. Li povis, aliflanke, pli bone vidi antaŭ si, kaj preskaŭ en la sama momento, kiam li estis falonta, li ekvidis la finon de la strateto. Tiu ĉi vido donis al li novajn fortojn. Pasinte preter stratangulo, li troviĝis sur la strato, kiu kondukis al la Kodetana kampo. La fajreroj ĉesis lin persekuti. Li komprenis, ke se li sukcesos atingi almenaŭ la Havenan vojon, li estos savita, se li eĉ svenus poste sur la vojo.</p>

 <p id="cf2508">En la fino de la strateto li ekvidis denove nubon, kiu vualis la eliron. “Se tio estas fumoj — li ekpensis — mi jam ne trapasos”. Li kuris per la lastaj fortoj. Envoje li deĵetis de si la tunikon, kiu ekbruletinte de la fajreroj, komencis lin vundi, kiel la ĉemizo de Nesuso, kaj li kuris nuda, havante sur la kapo kaj sur la buŝo la <em><span class="fremda" lang="la" title="Ne-Esperanta teksto. Lingvo: Latino">capitium</span></em> de <span class="nomo" lang="la" title="Ne-Esperanta nomo. Lingvo: Latino">Ligia</span>. Alkurinte pli proksimen, li distingis, ke tio, kion li opiniis fumo, estis polva nubo, el kiu, krome, atingadis lin homaj voĉoj kaj krioj.</p>

 <p id="cf2509">— Stratamaso rabas en la domoj — li diris al si.</p>

 <p id="cf2510">Li kuris tamen en la direkto de la voĉoj. Ĉiuokaze estis tie homoj, kiuj povis al li helpi. En tiu ĉi espero, antaŭ ol li alkuris, li komencis voki helpon per la tuta forto de la voĉo. Sed ĝi estis jam lia lasta fortostreĉo: ankoraŭ pli ruĝe iĝis antaŭ liaj okuloj, en la pulmoj ekmankis spiro, en la ostoj forto, kaj li falis.</p>

 <p id="cf2511">Oni lin tamen ekaŭdis, aŭ pli ĝuste, ekvidis, kaj du homoj ekrapidis helpe al li kun siteloj, plenaj de akvo. <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu falis pro laceco, sed ne perdis la konscion, ekkaptis ambaŭmane la vazon kaj eltrinkis la akvon ĝisduone.</p>

 <p id="cf2512">— Dankon — li diris — starigu min sur la piedojn, pluen mi mem iros!</p>

 <p id="cf2513">La alia laboristo serverŝis lian kapon per akvo, kaj ambaŭ ne nur starigis lin sur la piedojn, sed levis lin de la tero kaj portis al la aro de la aliaj, kiuj ekĉirkaŭis lin, zorgeme esplorante, ĉu li ne suferis iajn gravajn kontuzojn. Tiu ĉi zorgemo mirigis <span class="nomo" lang="la" title="Ne-Esperanta nomo. Lingvo: Latino">Vinicius</span>on.</p>

 <p id="cf2514">— Homoj — li demandis — kiuj vi estas?</p>

 <p id="cf2515">— Ni detruas la domojn, por ke la brulo ne atingu la Havenan vojon — respondis unu el la laboristoj.</p>

 <p id="cf2516">— Vi helpis min, kiam mi estis jam falinta. Dankon al vi.</p>

 <p id="cf2517">— Ni ne rajtas rifuzi helpon — aŭdiĝis kelkaj voĉoj.</p>

 <p id="cf2518">Tiam <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu antaŭe de la mateno vidis la brutsimilajn amasojn, batalojn kaj rabojn, rigardis pli atente la ĉirkaŭantajn lin vizaĝojn kaj diris:</p>

 <p id="cf2519">— Rekompencu vin... Kristo.</p>

 <p id="cf2520">— Glorata estu Lia nomo! — vokis la tuta ĥoro da voĉoj.</p>

 <p id="cf2521">— <span class="nomo" lang="la" title="Ne-Esperanta nomo. Lingvo: Latino">Linus</span>?... demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2522">Sed li ne povis demandi plu kaj ne aŭdis la respondon, ĉar pro emocio kaj pro la travivitaj penoj li svenis. Li rekonsciiĝis nur en ĝardeno, sur la Kodetana kampo, ĉirkaŭita de kelkaj virinoj kaj viroj, kaj la unuaj vortoj, kiujn li kapablis eldiri, estis:</p>

 <p id="cf2523">— Kie estas <span class="nomo" lang="la" title="Ne-Esperanta nomo. Lingvo: Latino">Linus</span>?</p>

 <p id="cf2524">Dum momento venis nenia respondo, poste iu konata al <span class="nomo" lang="la" title="Ne-Esperanta nomo. Lingvo: Latino">Vinicius</span> voĉo diris subite:</p>

 <p id="cf2525">— Ekster la <span class="nomo" lang="la" title="Ne-Esperanta nomo. Lingvo: Latino">Nomentana</span> pordego; li iris Ostrianon antaŭ du tagoj... Pacon al vi, persa reĝo!</p>

 <p id="cf2526"><span class="nomo" lang="la" title="Ne-Esperanta nomo. Lingvo: Latino">Vinicius</span> leviĝis, kaj sidiĝis, ekvidante neatendite super si <span class="nomo" lang="la" title="Ne-Esperanta nomo. Lingvo: Latino">Chil</span>on.</p>

 <p id="cf2527">Kaj la greko parolis:</p>

 <p id="cf2528">— Via domo, sinjoro, forbrulis sendube, ĉar <span class="nomo" lang="la" title="Ne-Esperanta nomo. Lingvo: Latino">Carinae</span> staras en fajro, sed vi ĉiam estos riĉa, kiel Midaso. Ho, kia malfeliĉo! La kristanoj, ho filo de Serapiso, antaŭdiradis delonge, ke fajro detruos tiun ĉi urbon... Kaj <span class="nomo" lang="la" title="Ne-Esperanta nomo. Lingvo: Latino">Linus</span> kun la filino de Jovo estas en Ostriano... Ho! kia malfeliĉo por tiu ĉi urbo!...</p>

 <p id="cf2529"><span class="nomo" lang="la" title="Ne-Esperanta nomo. Lingvo: Latino">Vinicius</span> denove eksentis sin svene.</p>

 <p id="cf2530">— Vi vidis ilin? — li demandis.</p>

 <p id="cf2531">— Mi vidis, sinjoro... Dankon al Kristo kaj al ĉiuj dioj, ke mi povis per bona novaĵo repagi viajn bonfarojn. Sed mi repagos al vi plie, Oziriso, mi ĵuras je tiu ĉi brulanta Romo.</p>

 <p id="cf2532">Ekstere vesperiĝadis, sed en la ĝardeno estis lume, kiel dum tago, ĉar brulego kreskis ankoraŭ pli. Ŝajnis, ke brulas jam ne apartaj kvartaloj, sed la tuta urbo, de unu ekstremo ĝis la alia. La ĉielo estis ruĝa, kien nur la okuloj atingis, kaj la nokto, kiu vualis la mondon, iĝadis ruĝa.</p>

 </div>

 <div class="chapitro" id="quovadis44"> <h3 id="cf2533">ĈAPITRO <span class="num" title="">XLIV</span> </h3> <p id="cf2534">La ruĝbrilo de la brulanta urbo disverŝis sin sur la ĉielo tiel vaste, kiel nur la homa vido atingis. El post la montaĵoj ruliĝis supren la luno, granda kaj ronda, kiu baldaŭ ekflamis de la brilo kaj, alpreninte la koloron de ardanta kupro, ŝajnis rigardi kun miro la pereon de la mondreganta urbego. En rozaj abismoj de la ĉielo brilis ankaŭ rozaj steloj, sed kontraŭe ol en la ordinaraj noktoj, la tero estis pli hela, ol la ĉielo. Romo, kvazaŭ grandega brulŝtiparo, lumigis la tutan Kampanion. Ĉe la sanga brilo oni vidis ankaŭ pluajn montaĵojn, urbojn, palacojn, templojn, monumentojn kaj akveduktojn, tiriĝantajn de ĉiuj regionaj montoj al la urbo, kaj sur la akveduktoj — amasojn da homoj, kiuj tien rifuĝis por sendanĝeriĝi aŭ por rigardi la brulegon.</p>

 <p id="cf2535">Dume la terura elemento ekposedadis ĉiam pli novajn kvartalojn. Oni ne povis dubi, ke iuj krimaj manoj fajrigas la urbon, ĉar ĉiam novaj bruloj eksplodadis en lokoj, malproksimaj de la ĉefa fajrocentro. De la montaĵoj, sur kiuj Romo estis konstruita, la flamoj, kvazaŭ ondoj, fluis malsupren en la valojn, dense kovritajn per domoj, kalkulantaj po kvin kaj ses etaĝojn, plenaj de budoj, butikoj, transporteblaj lignaj amfiteatroj, konstruitaj laŭokaze por diversaj spektakloj, fine de magazenoj de ligno, olivoleo, greno, nuksoj, piniaj strobiloj, per kies grajnoj nutris sin la malriĉa loĝantaro, kaj de vestoj, kiujn oni iafoje, laŭ cezara favoro, disdonadis al la ĉifonuloj, nestantaj en malvastaj strataĉoj. Tie la brulo, trovante abundon da fariĝema materialo, ŝanĝadis sin preskaŭ en vicon da eksplodoj kaj kun neimagebla forto ekposedadis tutajn stratojn. La homoj, tendostarantaj ekster la urbo aŭ rigardantaj de la akveduktoj, divenadis laŭ la koloro de la flamoj, kio brulas. Furioza aerblovego levadis iafoje el la fajra dronejo milojn kaj milionojn da ardantaj ŝeloj de nuksoj kaj migdaloj, kiuj supereniĝadis kiel sennombraj aroj da lumaj papilioj, — kaj krake krevadis en la aero, aŭ, pelate de la vento, faladis sur novajn kvartalojn, sur akveduktojn kaj sur kampojn, ĉirkaŭantajn la urbon. Ĉia penso pri savo ŝajnis absurda, kaj la tumulto kreskis ĉiumomente, ĉar dum unuflanke la urba loĝantaro forkuradis tra ĉiuj pordegoj ekster la murojn, aliflanke la brulo allogis milojn da homoj, el la ĉirkaŭaĵoj, tiel loĝantojn de malgrandaj urbetoj, kiel vilaĝanojn kaj duonsovaĝajn paŝtistojn el Kampanio, kiujn altiris ankaŭ la espero de raboj.</p>

 <p id="cf2536">La ekkrio: “Romo pereas!” sonis senĉese en la buŝoj de l’ amaso, kaj la pereo de la urbo ŝajnis tiutempe kune fino kaj malligo de ĉiuj nodoj, kiuj ĝis nun kunligadis la homaron en unu tuton. La ŝtatamaso, en kiu al plimulto, konsistanta el sklavoj kaj fremduloj, la regado de Romo estis tute indiferenta, kaj kiun ĉia renverso povis nur liberigi el la katenoj, alprenadis tie kaj ie minacan sintenon. Vastiĝadis perforto kaj raboj. Ŝajnis, ke la nura spektaklo de la pereanta urbo alfiksas la homan atenton kaj retenas ankoraŭ la eksplodon de buĉado, kiu komenciĝos tuj, kiam la urbo ŝanĝos sin en cindrojn. Centmiloj da sklavoj, forgesante, ke Romo, krom la temploj kaj muroj, posedas ankaŭ kelkdek legiojn en ĉiuj flankoj de la mondo, ŝajnis nur atendi batalvokon kaj ĉefon. Oni komencis rememori la nomon Spatacus — troviĝis tamen neniu <span class="nomo" lang="la" title="Ne-Esperanta nomo. Lingvo: Latino">Spartacus</span> — aliflanke la civitanoj komencis sin armi, per kio ĉiu povis. Plej monstraj famoj rondiris ĉe ĉiuj pordegoj. Kelkaj asertis, ke Vulkano laŭ la ordono de Jovo detruas la urbon per fajro, eliĝanta el sub la tero; aliaj — ke ĝi estas venĝo de Vesto pro la pastrino <span class="nomo" lang="la" title="Ne-Esperanta nomo. Lingvo: Latino">Rubria</span>. Homoj, tiel konvinkitaj, volis nenion savi, nur, svarmante al la temploj, ili petegis la diojn pri kompato. Sed plej ĝenerale oni ripetadis, ke la cezaro ordonis bruligi la urbon, por liberiĝi de la odoroj, venantaj el <span class="nomo" lang="la" title="Ne-Esperanta nomo. Lingvo: Latino">Suburra</span>, kaj por konstrui novan urbon, nomotan Neronio. Je tiu ĉi ideo furiozo kaptadis al homojn, kaj se, kiel pensis <span class="nomo" lang="la" title="Ne-Esperanta nomo. Lingvo: Latino">Vinicius</span>, troviĝus ĉefo, kiu volus elprofiti tiun ĉi eksplodon de malamo, la lasta horo de <span class="nomo" lang="la" title="Ne-Esperanta nomo. Lingvo: Latino">Nero</span> ekbatus jarojn pli frue.</p>

 <p id="cf2537">Oni ankaŭ diradis, ke la cezaro freneziĝis, ke li ordonis al la pretorianoj kaj gladiatoroj ataki la popolon kaj elbuĉi ĝin. Kelkaj ĵuris je la dioj, ke laŭ la ordono de la Kuprobarba ellasitaj estis la bestoj el ĉiuj bestejoj. Oni vidis sur la stratoj leonojn kun flamantaj kolharoj, furiozajn elefantojn kaj urojn, kiuj are piedpremis homojn. Estis eĉ en tio ĉi parto da vero, ĉar kelkloke elefantoj, vidante la proksimiĝantan brulon, disbatis la bestejojn kaj, liberiĝinte, kuregis en la direkto kontraŭa al la fajro, detruante ĉion antaŭ si, kiel uragano. La publika famo nombris dekmilojn da personoj, kiuj pereis en la fajro. Efektive pereis multegaj. Estis tiaj, kiuj perdinte la tutan havaĵon aŭ plej karajn personojn, propravele ĵetis sin pro malespero en la flamojn. Aliajn sufokis la fumoj. En la mezo de la urbo, inter Kapitolo unuflanke kaj Kvirinalo, Viminlo kaj Eskivilino aliflanke, same kiel inter Palatino kaj la monteto Celio, kie la stratoj estis pli dense plenkonstruitaj, la brulo komenciĝadis en tiel multaj lokoj, ke tutaj aroj da homoj, forkurante en unu direkto, renkontadis neatendite novan flammuron de la kontraŭa flanko kaj pereadis de terura morto meze de la fajra inundo.</p>

 <p id="cf2538">En la teruro, tumulto kaj konsterno oni ne sciis, fine, kien forkuri. La vojoj estis ŝtopitaj per objektoj, kaj en multaj malvastaj lokoj simple barikaditaj. Tiuj, kiuj rifuĝis sur foirejojn kaj placojn, en la loko, kie oni poste konstruis la Amfiteatron de <span class="nomo" lang="la" title="Ne-Esperanta nomo. Lingvo: Latino">Flavius</span>, apud la templo de Tero, apud la portiko de Livia kaj pli alte, apud la temploj de Junono kaj Lucino, same kiel inter <span class="nomo" lang="la" title="Ne-Esperanta nomo. Lingvo: Latino">Clivius Vibrius</span> kaj la malnova Eskvilina pordego, ĉirkaŭite ĉiuflanke de maro da fajro, pereis de la ardo. En la lokoj, kien la flamo ne atingis, oni trovis poste centojn da karbobruligitaj korpoj, kvankam tie kaj ie la malfeliĉuloj elŝiris pavimajn platojn kaj, por ŝirmi sin kontraŭ la varmego, eniĝis ĝisduone en la teron. Preskaŭ neniu el la familioj, loĝantaj en la mezo de la urbo, restis senmanka, tial laŭlonge de la muroj kaj ĉe ĉiuj pordegoj oni aŭdis malesperan hurladon de virinoj, vokantaj la karajn nomojn de tiuj, kiuj pereis en la interpremo aŭ en la fajro.</p>

 <p id="cf2539">Kaj tial, dum unuj petegis de la dioj almozon de kompato, aliaj blasfemis al ili pro la terurega malfeliĉo. Oni vidis maljunulojn, turnitajn al la templo de Jovo Liberiganto, kiuj etendante la brakojn, vokis: “Vi estas savanto, savu vian altaron kaj la urbon!” La malespero tamen direktadis sin ĉefe kontraŭ la malnovajn romajn diojn, kiuj, laŭ la kompreno de la loĝantaro, havis la devon pli zorgeme, ol aliaj, gardi la urbon. Ili montriĝis senfortaj, do oni insultis ilin. Aliflanke okazis, ke kiam sur <span class="nomo" lang="la" title="Ne-Esperanta nomo. Lingvo: Latino">Via Asinaria</span> montriĝis taĉmento de egiptaj pastroj, transkondukantaj statuon de Izido, kiun oni savis el la templo, staranta proksime de Porta Caelimontana, la amaso ĵetis sin inter la taĉmenton, kromjungis sin al la veturilo, altiris ĝin ĝis la Appia pordego kaj, ekkaptinte la statuon, lokis ĝin en la templon de Marso, kontuzinte ĉe tio la pastrojn de tiu ĉi lasta dio, kiuj kuraĝis kontraŭstari. En aliaj lokoj oni alvokadis <span class="nomo" lang="la" title="Ne-Esperanta nomo. Lingvo: Latino">Serapis</span>on, <span class="nomo" lang="la" title="Ne-Esperanta nomo. Lingvo: Latino">Baal</span>on aŭ Jehovon, kies konfesantoj, elsvarminte el la stratetoj en la ĉirkaŭaĵoj de <span class="nomo" lang="la" title="Ne-Esperanta nomo. Lingvo: Latino">Suburra</span> kaj Transtibro, plenigadis per krioj kaj vokoj la kampojn, kuŝantajn apud la muroj. En iliaj krioj sonis tamen kvazaŭ tonoj de triumfo, tial do dum unuj el la loĝantoj miksis sin kun la ĥoro gloranta la “Sinjoron de la mondo”, aliaj, indignitaj pro tiu ĉi ĝoja bruado, penis ĝin perforte silentigi. Tie kaj ie oni aŭdis aĝofortajn virojn, maljunulojn, virinojn kaj infanojn, kantantajn kantojn strangajn kaj solenajn, kies signifon oni ne povis kompreni, sed en kiuj ripetiĝadis ĉiumomente la vortoj: “Jen venas la juĝisto en la tago de koler’ kaj detruo”. Tiel la moviĝema kaj sendorma homa ondo ĉirkaŭadis la brulantan urbon, simile al maltrankvila maro.</p>

 <p id="cf2540">Sed nenion helpis la malespero, nek la blasfemoj, nek la kantoj. La malfeliĉo ŝajnis nevenkebla, kompleta kaj senindulga, kiel Fato. Apud la Amfiteatro de <span class="nomo" lang="la" title="Ne-Esperanta nomo. Lingvo: Latino">Pompejus</span> ekbrulis magazenoj de kanabo kaj ŝnuroj, da kiuj multege oni bezonis por cirkoj, arenoj kaj ĉiapecaj maŝinoj, uzataj ĉe cirkludoj, kaj kune ekbrulis apudaj konstruaĵoj, entenantaj barelojn kun peĉo, per kiu oni ŝmiris la ŝnurojn. Dum kelkaj horoj la tuta parto de la urbo, trans kiu kuŝis la kampo de Marso, lumis per tiel hele-flava flamo, ke al rigardantoj, duonkonsciaj pro teruro, ŝajnis, ke la ordo de tago kaj nokto estas ankaŭ konfuzita kaj ke ili vidas la brilon de la suno. Sed poste sangoruĝa, unuaspekta brulo superis ĉiujn aliajn kolorojn de la flamoj. El la maro da fajro ŝprucadis al la brulruĝa ĉielo kvazaŭ grandegaj fontanoj kaj flamaj kolonoj, disblovante sin supre en fajrajn tufojn kaj plumojn; la vento forkaptadis ilin, ŝanĝadis en orajn fadenojn kaj harojn da fajreroj kaj portis for, super Kampanio, ĝis la Albana montaro. La nokto iĝadis ĉiam pli luma; la aero mem ŝajnis saturita ne nur de brilo, sed ankaŭ de flamo. Tibro fluis, kvazaŭ rivero de fajro. La malfeliĉa urbo ŝanĝis sin en unu inferon. La brulego ekposedadis ĉiam pli grandajn spacojn, konkeradis atake la montetojn, disverŝadis sin tra la valoj, inundadis la ebenaĵojn, furiozis, bruis, tondris.</p>

 </div>

 <div class="chapitro" id="quovadis45"> <h3 id="cf2541">ĈAPITRO <span class="num" title="">XLV</span> </h3> <p id="cf2542"><span class="nomo" lang="la" title="Ne-Esperanta nomo. Lingvo: Latino">Macrinus</span>, teksisto, en kies domon oni alportis <span class="nomo" lang="la" title="Ne-Esperanta nomo. Lingvo: Latino">Vinicius</span>on, lavis lin, provizis per vesto kaj nutris, post kio la juna tribuno, plene reakirinte la fortojn, deklaris, ke ankoraŭ la saman nokton li komencos pluan serĉadon de <span class="nomo" lang="la" title="Ne-Esperanta nomo. Lingvo: Latino">Linus</span>. <span class="nomo" lang="la" title="Ne-Esperanta nomo. Lingvo: Latino">Macrinus</span>, kiu estis kristano, konfirmis la vortojn de <span class="nomo" lang="la" title="Ne-Esperanta nomo. Lingvo: Latino">Chilo</span>, ke <span class="nomo" lang="la" title="Ne-Esperanta nomo. Lingvo: Latino">Linus</span> kune kun supera pastro, Klemenso, iris en Ostrianon, kie Petro estis baptonta tutajn arojn da adeptoj de la nova instruo. La kristanoj de la kvartalo sciis, ke <span class="nomo" lang="la" title="Ne-Esperanta nomo. Lingvo: Latino">Linus</span> antaŭ du tagoj konfidis sian domon al la gardado de iu <span class="nomo" lang="la" title="Ne-Esperanta nomo. Lingvo: Latino">Gaius</span>. Por <span class="nomo" lang="la" title="Ne-Esperanta nomo. Lingvo: Latino">Vinicius</span> ĝi prezentis pruvon, ke nek <span class="nomo" lang="la" title="Ne-Esperanta nomo. Lingvo: Latino">Ligia</span>, nek <span class="nomo" lang="la" title="Ne-Esperanta nomo. Lingvo: Latino">Ursus</span> restis hejme kaj ke sendube ili ankaŭ iris Ostrianon.</p>

 <p id="cf2543">Tiu ĉi penso estis por li grandega konsolo. <span class="nomo" lang="la" title="Ne-Esperanta nomo. Lingvo: Latino">Linus</span> estis maljunulo, al kiu malfacile estis ĉiutage iradi el Transtibro ekster la malproksiman Nomentanan pordegon kaj revenadi el tie Transtibron, verŝajne do li ekloĝis por tiuj kelkaj tagoj ĉe iu el la konfesantoj ekster la muroj, kaj kune kun li ankaŭ <span class="nomo" lang="la" title="Ne-Esperanta nomo. Lingvo: Latino">Ligia</span> kaj <span class="nomo" lang="la" title="Ne-Esperanta nomo. Lingvo: Latino">Ursus</span>. Tiumaniere ili evitis la brulegon, kiu ĝenerale ne transportiĝis al la alia deklivo de la Eskvilina montaĵo. <span class="nomo" lang="la" title="Ne-Esperanta nomo. Lingvo: Latino">Vinicius</span> vidis en ĉio antaŭgardon de Kristo; li eksentis super si Lian zorgemon kaj kun koro, plena de amo pli granda, ol iam antaŭe, li ĵuris al Li en la animo pagi per sia tuta vivo tiujn ĉi evidentajn signojn de favoro.</p>

 <p id="cf2544">Tiom pli urĝe li tamen deziris atingi Ostrianon. Li retrovis <span class="nomo" lang="la" title="Ne-Esperanta nomo. Lingvo: Latino">Ligia</span>n, li retrovos <span class="nomo" lang="la" title="Ne-Esperanta nomo. Lingvo: Latino">Linus</span>on kaj Petron kaj kunprenos ilin for, en iun el siaj posedaĵoj, eĉ en Sicilion. Jen Romo flamas kaj post kelkaj tagoj restos el ĝi nur amaso da cindroj, por kio do ili restu ĉi tie, kontraŭ la katastrofo kaj kontraŭ la senbridiĝinta loĝantaro! Tie, for, ĉirkaŭos ilin taĉmentoj da disciplinitaj sklavoj, ĉirkaŭos ilin la sereno de kamparo kaj ili vivos trankvile, sub la gardo de Kristo, benataj de Petro.</p>

 <p id="cf2545">Li nur retrovu nun ilin!</p>

 <p id="cf2546">Sed tio ĉi ne estis facila afero. <span class="nomo" lang="la" title="Ne-Esperanta nomo. Lingvo: Latino">Vinicius</span> memoris, kun kia peno li trabatis sin de <span class="nomo" lang="la" title="Ne-Esperanta nomo. Lingvo: Latino">Via Appia</span> en Transtibron kaj kiel li devis rondiri, por atingi la Havenan vojon, li do decidis ĉirkaŭiri nun la urbon de la kontraŭa flanko. Irante la Triumfan vojon, oni povis tien atingi, antaŭeniĝante laŭlonge de la rivero ĝis la ponto de Aemilius, kaj de tie, pasante preter <span class="nomo" lang="la" title="Ne-Esperanta nomo. Lingvo: Latino">Pincius</span>, laŭlonge de la kampo de Marso, apud la ĝardenoj de <span class="nomo" lang="la" title="Ne-Esperanta nomo. Lingvo: Latino">Pompejus</span>, <span class="nomo" lang="la" title="Ne-Esperanta nomo. Lingvo: Latino">Lucullus</span> kaj <span class="nomo" lang="la" title="Ne-Esperanta nomo. Lingvo: Latino">Sallustius</span>, trapenetri sur Vian Nomentanan. Ĝi estis la plej mallonga vojo, sed same <span class="nomo" lang="und" title="Ne-Esperanta nomo. Lingvo: nespecifita">Macrinius</span>, kiel <span class="nomo" lang="la" title="Ne-Esperanta nomo. Lingvo: Latino">Chilo</span>, malkonsilis ĝin riski. La fajro, vere, ne ekposedis ĝis nun tiun parton de la urbo, sed ĉiuj placoj kaj stratoj povis esti tute ŝtopitaj de homoj kaj iliaj havaĵoj. <span class="nomo" lang="la" title="Ne-Esperanta nomo. Lingvo: Latino">Chilo</span> konsilis iri tra <span class="nomo" lang="la" title="Ne-Esperanta nomo. Lingvo: Latino">Ager Vaticanus</span> ĝis <span class="nomo" lang="la" title="Ne-Esperanta nomo. Lingvo: Latino">Porta Flaminia</span>, tie transriveriĝi kaj paŝi pluen ekster la muroj, post la ĝardenoj de <span class="nomo" lang="la" title="Ne-Esperanta nomo. Lingvo: Latino">Acilius</span>, al <span class="nomo" lang="la" title="Ne-Esperanta nomo. Lingvo: Latino">Porta Salaria</span>. <span class="nomo" lang="la" title="Ne-Esperanta nomo. Lingvo: Latino">Vinicius</span>, post momenta hezitado, konsentis tiun ĉi konsilon.</p>

 <p id="cf2547"><span class="nomo" lang="und" title="Ne-Esperanta nomo. Lingvo: nespecifita">Macrinius</span> devis gardoresti hejme, sed li provizis du mulojn, kiuj povis servi ankaŭ por la plua vojiro por <span class="nomo" lang="la" title="Ne-Esperanta nomo. Lingvo: Latino">Ligia</span>. Li volis ankaŭ doni sklavon, sed <span class="nomo" lang="la" title="Ne-Esperanta nomo. Lingvo: Latino">Vinicius</span> rifuzis, supozante, ke kiel jam okazis antaŭe, iu ajn taĉmento da pretorianoj, renkontita envoje, subiĝos al lia komando.</p>

 <p id="cf2548">Kaj post momento li ekiris kun <span class="nomo" lang="la" title="Ne-Esperanta nomo. Lingvo: Latino">Chilo</span> tra <span class="nomo" lang="la" title="Ne-Esperanta nomo. Lingvo: Latino">Pagus Janiculensis</span> al la Triumfa vojo. En liberaj lokoj tie kaj ie estis tendaroj, ili tamen trapuŝadis sin kun malpli granda peno, ĉar pliparto de la loĝantoj forkuris al la maro laŭ la Havena vojo. Post la pordego <span class="nomo" lang="la" title="Ne-Esperanta nomo. Lingvo: Latino">Septimiana</span> ili rajdis inter la rivero kaj la grandiozaj ĝardenoj de <span class="nomo" lang="la" title="Ne-Esperanta nomo. Lingvo: Latino">Domitia</span>, kies potencaj cipresoj ruĝe brilis de la brulo, kvazaŭ de subiranta suno. La vojo iĝadis pli libera, iafoje nur ili devis batali kun torentoj da alfluantaj kamparanoj. <span class="nomo" lang="la" title="Ne-Esperanta nomo. Lingvo: Latino">Vinicius</span> pelis la mulon, kiom li povis, kaj <span class="nomo" lang="la" title="Ne-Esperanta nomo. Lingvo: Latino">Chilo</span>, rajdante tuj post li, parolis dum la tuta vojo kun si mem:</p>

 <p id="cf2549">— Jen la brulo restis post ni kaj nun ĝi varmigas niajn dorsojn. Neniam ankoraŭ sur tiu ĉi vojo estis tiel lume en nokto. Ho Zeŭso! se vi ne faligos pluvegon sur tiun brulon, ĝi pruvos, ke vi ne amas Romon. La homa povo ne estingos tiun fajron. Tia urbo, al kiu servis Grekujo kaj la tuta mondo! Kaj nun iu ajn greko povos rosti sian fabon en ĝiaj cindroj! Kiu ĝin supozus!... Kaj ne estos plu Romo, nek la romaj sinjoroj!... Kaj kiu volos paŝi sur la brulrestaĵoj, kiam ili malvarmiĝos, kaj fajfi, tiu fajfos senpune. Ho dioj, fajfi je tia mondreganta urbo! Kiu el la grekoj, aŭ eĉ la barbaroj, povus ĝin supozi?... Tamen oni povos fajfi, ĉar amaso da cindroj, ĉu ĝi restas post fajro de paŝtistoj, aŭ post bruligita urbo, estas nur amaso da cindroj, kiujn pli aŭ malpli frue vento disblovos.</p>

 <p id="cf2550">Tiel parolante, li turnadis sin momente al la brulo kaj rigardis la fajrajn ondojn kun vizaĝo kune malbona kaj ĝoja. Poste li parolis plu:</p>

 <p id="cf2551">— Ĝi pereas! pereas! kaj ĝi ne estos plu sur la tero. Kien la mondo nun sendados sian grenon, sian olivoleon kaj sian monon? Kiu elpremados el ĝi oron kaj larmojn? Marmoro ne forbrulas, sed polviĝas en fajro. Kapitolo falos en rubojn, Palatino falos en rubojn. Ho Zeŭso! Romo estis kiel ŝafisto, kaj la aliaj popoloj — kiel ŝafoj. Kiomfoje la ŝafisto malsatis, li buĉis unu el la ŝafoj, kaj al vi, patro de la dioj, oferis la felon. Kiu buĉados de nun, ho Nuboreganto, kaj en kies manojn vi metos la ŝafistan vipon? Ĉar Romo brulas, patro, tute, kvazaŭ vi mem fajrigus ĝin per tondro.</p>

 <p id="cf2552">— Rapidu! — urĝis <span class="nomo" lang="la" title="Ne-Esperanta nomo. Lingvo: Latino">Vinicius</span> — kion vi tie faras?</p>

 <p id="cf2553">— Mi priploras Romon, sinjoro — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Tia jova urbo!...</p>

 <p id="cf2554">Kaj dum ia tempo ili rajdis en silento, aŭskultante la krakadon de la brulego kaj bruadon de birdaj flugiloj. Kolomboj, kiuj amase nestis apud palacoj kaj urbetoj de Kampanio, kaj kune ĉiaspecaj kampaj birdoj el apud la maro kaj el la proksimaj montaroj, al kiuj la brilo de la brulo ŝajnis videble la taga lumo, grandare blinde flugis en la fajron.</p>

 <p id="cf2555"><span class="nomo" lang="la" title="Ne-Esperanta nomo. Lingvo: Latino">Vinicius</span> la unua interrompis la silenton.</p>

 <p id="cf2556">— Kie vi estis, kiam la fajro eksplodis?</p>

 <p id="cf2557">— Mi estis iranta, sinjoro, al mia amiko, <span class="nomo" lang="la" title="Ne-Esperanta nomo. Lingvo: Latino">Euricius</span>, kiu havis butikon apud la Granda cirko, kaj mi estis ĝuste meditanta pri la instruo de Kristo, kiam oni komencis krii: “Brulas!” Homoj amasiĝis ĉe la cirko, por ĝin savi kaj pro scivolo, sed kiam la flamoj ekregis la tutan cirkon, kaj krome komencis montri sin samtempe en aliaj lokoj, oni devis pensi pri la propra savo.</p>

 <p id="cf2558">— Ĉu vi vidis homojn, ĵetantajn torĉojn en la konstruaĵojn?</p>

 <p id="cf2559">— Kion mi ne vidis, nepo de Eneo! Mi vidis homojn, trabatantajn al si per glavo la vojon en la interpremo; mi vidis batalojn kaj homajn internaĵojn, dispremitajn sur la tero. Ha, sinjoro, se vi tion rigardus, vi kredus, ke barbaroj konkeris la urbon kaj buĉas la popolon. La homoj ĉirkaŭe kriis, ke venis fino de la mondo. Kelkaj tute perdis la prudenton kaj, rezigninte la forkuron, atendis senpense, ke ĉirkaŭu ilin la flamoj. Aliaj freneziĝis, aliaj hurlis pro malespero, sed mi vidis ankaŭ tiajn, kiuj hurlis pro ĝojo, ĉar en la mondo, ho sinjoro, estas multaj malbonuloj, kiuj ne scias taksi la bonfarecon de via milda regado kaj tiujn justajn leĝojn, laŭ kiuj vi forprenas de ĉiuj, kion ili havas, kaj proprigas ĝin al vi. La homoj ne scias paciĝi kun la volo de la dioj.</p>

 <p id="cf2560"><span class="nomo" lang="la" title="Ne-Esperanta nomo. Lingvo: Latino">Vinicius</span> estis tro absorbita per la propraj pensoj, por rimarki la ironion, vibrantan en la vortoj de <span class="nomo" lang="la" title="Ne-Esperanta nomo. Lingvo: Latino">Chilo</span>. Tremo de teruro trakuradis lin je la nura penso, ke <span class="nomo" lang="la" title="Ne-Esperanta nomo. Lingvo: Latino">Ligia</span> povus troviĝi meze de tiu ĥaoso, sur tiuj teruraj stratoj, kie oni dispremadis sur la tero homajn internaĵojn. Do, kvankam pli ol dek fojojn li jam demandis de <span class="nomo" lang="la" title="Ne-Esperanta nomo. Lingvo: Latino">Chilo</span> ĉion, kion tiu ĉi povis scii, li turniĝis al li ankoraŭfoje:</p>

 <p id="cf2561">— Ĉu vi ilin vidis en Ostriano per la propraj okuloj?</p>

 <p id="cf2562">— Mi vidis, filo de Venuso, mi vidis la fraŭlinon, la bonan ligon, la sanktan <span class="nomo" lang="la" title="Ne-Esperanta nomo. Lingvo: Latino">Linus</span>on kaj Petron la apostolon.</p>

 <p id="cf2563">— Antaŭ la brulo?</p>

 <p id="cf2564">— Antaŭ la brulo, Mitro!</p>

 <p id="cf2565">Sed en la animo de <span class="nomo" lang="la" title="Ne-Esperanta nomo. Lingvo: Latino">Vinicius</span> naskiĝis dubo, ĉu <span class="nomo" lang="la" title="Ne-Esperanta nomo. Lingvo: Latino">Chilo</span> ne mensogas, do, haltiginte la mulon, li rigardis severe la maljunan grekon kaj demandis:</p>

 <p id="cf2566">— Kion vi tie faris?</p>

 <p id="cf2567"><span class="nomo" lang="la" title="Ne-Esperanta nomo. Lingvo: Latino">Chilo</span> konfuziĝis. Ŝajnis al li, vere, kiel al multaj homoj, ke kune kun la pereo de Romo venas ankaŭ fino de la roma regado, sed dume li estis sola kun <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj li memoris, ke la lasta malpermesis al li, minacante teruran punon, spioni la kristanojn, precipe <span class="nomo" lang="la" title="Ne-Esperanta nomo. Lingvo: Latino">Linus</span>on kaj <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf2568">— Sinjoro — li diris — kial vi ne kredas al mi, ke mi ilin amas? Jes! mi estis en Ostriano, ĉar mi estas duone kristano. <span class="nomo" lang="la" title="Ne-Esperanta nomo. Lingvo: Latino">Pyrrho</span> instruis min respekti virton pli, ol filozofion, do ĉiam pli mi inklinas al virtuloj. Krom tio, sinjoro, mi estas malriĉa, kaj kiam vi, Jovo, estis en Antiumo, mi ofte suferis malsaton ĉe miaj libroj, do mi sidiĝadis apud la muro de Ostriano, ĉar la kristanoj, kvankam mem malriĉaj, disdonas pli da almozoj, ol ĉiuj aliaj loĝantoj de Romo kune.</p>

 <p id="cf2569">Tiu ĉi motivo ŝajnis al <span class="nomo" lang="la" title="Ne-Esperanta nomo. Lingvo: Latino">Vinicius</span> sufiĉa, li do demandis malpli severe:</p>

 <p id="cf2570">— Kaj vi ne scias, kie por tiu ĉi tempo ekloĝis <span class="nomo" lang="la" title="Ne-Esperanta nomo. Lingvo: Latino">Linus</span>?</p>

 <p id="cf2571">— Vi foje punis min kruele por mia scivolo, sinjoro — respondis la greko.</p>

 <p id="cf2572"><span class="nomo" lang="la" title="Ne-Esperanta nomo. Lingvo: Latino">Vinicius</span> silentiĝis, kaj ili rajdis pluen.</p>

 <p id="cf2573">— Sinjoro — diris <span class="nomo" lang="la" title="Ne-Esperanta nomo. Lingvo: Latino">Chilo</span> post momento — vi ne retrovus la fraŭlinon sen mia helpo, sed se ni ŝin retrovos, ĉu vi ne forgesos pri la malriĉa saĝulo?</p>

 <p id="cf2574">— Vi ricevos domon kun vinberejo apud Ameriolo — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2575">— Dankon al vi, Herkulo! Kun vinberejo?... Dankon al vi! Ho jes, kun vinberejo!</p>

 <p id="cf2576">Ili pasis nun la altaĵojn de Vatikano, kiu ruĝe brilis de la brulo, sed post <span class="nomo" lang="la" title="Ne-Esperanta nomo. Lingvo: Latino">Naumachia</span> ili direktiĝis dekstren, por, transirinte la Vatikanan kampon, proksimiĝi al la rivero kaj transiĝinte sur la alian bordon, atingi ĝis <span class="nomo" lang="la" title="Ne-Esperanta nomo. Lingvo: Latino">Porta Flaminia</span>. Subite <span class="nomo" lang="la" title="Ne-Esperanta nomo. Lingvo: Latino">Chilo</span> haltigis la mulon kaj diris:</p>

 <p id="cf2577">— Sinjoro! bona ideo venis en mian kapon.</p>

 <p id="cf2578">— Parolu — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2579">— Inter Janiculo kaj Vatikano, post la ĝardenoj de <span class="nomo" lang="la" title="Ne-Esperanta nomo. Lingvo: Latino">Agrippina</span>, estas subteraĵoj, el kiuj oni prenadis ŝtonojn kaj sablon, por konstrui la cirkon de <span class="nomo" lang="la" title="Ne-Esperanta nomo. Lingvo: Latino">Nero</span>. Aŭskultu min, sinjoro! En la lasta tempo la judoj, kiuj, kiel vi scias, estas multegaj en Transtibro, komencis kruele persekuti la kristanojn. Vi memoras, ke jam en la tempo de la dia <span class="nomo" lang="la" title="Ne-Esperanta nomo. Lingvo: Latino">Claudius</span> estis inter ili tiaj malpacoj, ke la cezaro estis devigita ekzili ilin el Romo. Nun, kiam ili revenis kaj kiam, dank’ al la protektado de la aŭgustino, ili sentas sin sekuraj, tiom pli malhumile ili traktas la kristanojn. Mi scias tion! mi ĝin vidis. Neniu edikto kontraŭ la kristanoj estas eldonita, sed al judoj akuzas ilin antaŭ la urboprefekto, ke ili murdas infanojn, adoras azenon, proklamas instruon, ne aprobitan de la senato, kaj mem ili atakas la kristanojn kaj invadas iliajn preĝodomojn tiel obstine, ke la kristanoj devas sin kaŝi.</p>

 <p id="cf2580">— Kion do vi volas diri? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2581">— Tion, sinjoro, ke la sinagogoj ekzistas malkaŝe en Transtibro, sed la kristanoj, volante eviti persekutadon, devas preĝi kaŝite kaj ili kunvenas en forlasitaj budoj ekster la urbo, aŭ en sablejoj. Tiuj, kiuj loĝas en Transtibro, elektis al si ĝuste tiun sablejon, kiun oni estigis por la konstruado de la cirko kaj de multaj domoj laŭlonge de Tibro. Nun, kiam la urbo pereas, sendube la konfesantoj de Kristo preĝas. Ni trovos sennombran amason da ili en la subteraĵo, tial mi konsilas al vi, ke ni ĝin vizitu envoje.</p>

 <p id="cf2582">— Vi ja diris, ke <span class="nomo" lang="la" title="Ne-Esperanta nomo. Lingvo: Latino">Linus</span> iris Ostrianon! — ekkriis malpacience <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2583">— Sed vi promesis al mi domon kun viberejo apud Ameriolo — respondis <span class="nomo" lang="la" title="Ne-Esperanta nomo. Lingvo: Latino">Chilo</span> — do mi volas serĉi la fraŭlinon ĉie, kie mi povas esperi ŝin trovi. Post la eksplodo de la brulo ili povis reveni Transtibron... Ili povis ĉirkaŭiri la urbon, kiel ni ĝin nun ĉirkaŭiras. <span class="nomo" lang="la" title="Ne-Esperanta nomo. Lingvo: Latino">Linus</span> havas domon, eble li volis esti pli proksime al la domo, por vidi, ĉu la brulo ne ekregos ankaŭ tiun kvartalon. Se ili revenis, tiam mi ĵuras al vi, sinjoro, je Persefono, ke ni trovos ilin preĝantajn en la subteraĵo, kaj en malplej bona okazo ni ricevos informojn pri ili.</p>

 <p id="cf2584">— Vi estas prava, sekve konduku! — diris la tribuno.</p>

 <p id="cf2585"><span class="nomo" lang="la" title="Ne-Esperanta nomo. Lingvo: Latino">Chilo</span> sen momenta pripenso direktiĝis maldekstren al monteto. Por momento la deklivo de tiu monteto kovris de ili la brulon, tiel, ke kvankam apudaj altaĵoj estis en lumo, ili mem troviĝis en ombro. Pasinte preter la cirko, ili direktiĝis ankoraŭfoje maldekstren kaj eniris specon de intermontaĵo, en kiu estis tute mallume. Sed en tiu ĉi mallumo <span class="nomo" lang="la" title="Ne-Esperanta nomo. Lingvo: Latino">Vinicius</span> distingis amasojn da flagrantaj lanternoj.</p>

 <p id="cf2586">— Jen ili! — diris <span class="nomo" lang="la" title="Ne-Esperanta nomo. Lingvo: Latino">Chilo</span>. — Ili estos hodiaŭ pli multaj, ol ordinare, ĉar aliaj preĝodomoj forbrulis aŭ estas plenaj de fumo, kiel la tuta Transtibro.</p>

 <p id="cf2587">— Jes! mi aŭdas kantadon — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2588">Efektive, el malluma malfermaĵo supre aŭdiĝadis kantantaj homaj voĉoj, kaj la lanternoj malaperadis en ĝi unu post la alia. Sed ankaŭ el flankaj intermontaĵoj elŝovadis sin ĉiam novaj figuroj, tiel, ke post ia tempo <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Chilo</span> troviĝis meze de tuta aro da homoj.</p>

 <p id="cf2589"><span class="nomo" lang="la" title="Ne-Esperanta nomo. Lingvo: Latino">Chilo</span> deiris de la mulo kaj, farinte signon al knabo, kiu iris apude, diris al li:</p>

 <p id="cf2590">— Mi estas pastro de Kristo kaj episkopo. Tenu niajn mulojn, kaj vi ricevos mian benon kaj pardonon por la pekoj.</p>

 <p id="cf2591">Poste, ne atendante respondon, li enmetis la kondukilojn en lian manon, ka mem aliĝis kun <span class="nomo" lang="la" title="Ne-Esperanta nomo. Lingvo: Latino">Vinicius</span> al la iranta aro.</p>

 <p id="cf2592">Post momento ili malsupreniris en la subteraĵon kaj paŝis antaŭen ĉe malklara brilo de la lanternoj laŭlonge de malluma koridoro, ĝis ili atingis vastan kavernon, el kiu videble oni antaŭe penadis ŝtonojn, ĉar la muroj estis formitaj el iliaj freŝaj rompaĵoj.</p>

 <p id="cf2593">Estis tie plu lume, ol en la koridoro, ĉar krom meĉlampoj kaj lanternoj brulis torĉoj. Ĉe ilia lumo <span class="nomo" lang="la" title="Ne-Esperanta nomo. Lingvo: Latino">Vinicius</span> ekvidis tutan amason de homoj, genuantaj kun suprenetenditaj brakoj. <span class="nomo" lang="la" title="Ne-Esperanta nomo. Lingvo: Latino">Ligia</span>n, Petron la apostolon aŭ <span class="nomo" lang="la" title="Ne-Esperanta nomo. Lingvo: Latino">Linus</span>on li povis nenie rimarki, anstataŭe ĉirkaŭis lin ĉiuflanke vizaĝoj solenaj kaj emociitaj. En kelkaj videbla estis atendo, timo, espero. La lumo rebrilis sur la suprenlevitaj okulblankoj, ŝvito gutis de la fruntoj, palaj, kiel kreto; kelkaj kantis kantojn, aliaj febre ripetadis la nomon de Jesuo, kelkaj batis siajn brustojn. En ĉiuj oni vidis, ke ili atendas ĉiumomente ion eksterordinaran.</p>

 <p id="cf2594">Subite la kantaj eksilentis kaj super la kunvenintoj, en niĉo, formita pro elpreno de grandega rokpeco, montriĝis la konata al <span class="nomo" lang="la" title="Ne-Esperanta nomo. Lingvo: Latino">Vinicius Crispus</span>, kun vizaĝo kvazaŭ duonkonscia, pala, fanatika kaj severa. La okuloj turnis sin al li, kvazaŭ atendante vortojn de kuraĝigo — kaj li, benite per krucosigno la kunvenintojn, parolis per voĉo rapida kaj preskaŭ simila al krio:</p>

 <p id="cf2595">— Pentu pro viaj pekoj, ĉar la momento alvenis. Jen sur la urbon de krimo kaj malvirto, jen sur la novan Babilonon la Sinjoro pluvigis pereigan flamon. Ekbatis la horo de l’ juĝo, kolero kaj pereo... La Sinjoro antaŭdiris Sian alvenon, kaj baldaŭ vi Lin ekvidos! Sed Li ne venos jam, kiel Ŝafido, kiu oferis Sian sangon pro viaj pekoj, sed kiel severega juĝisto, kiu en Sia justeco profundigos en abismon la pekulojn kaj nekredantojn... Ve al la mondo kaj ve al la pekuloj, ĉar ne estos plu kompato por ili!... Mi vidos Vin, Kristo! La steloj pluve falas sur la teron! La suno mallumiĝas, la tero malfermiĝas en abismojn, mortintoj leviĝas, kaj Vi venas meze de sonoj de trumpetoj, meze de taĉmentoj da anĝeloj, meze de tondroj kaj uraganoj. Mi vidas Vin, ho Kristo!</p>

 <p id="cf2596">Ĉe tiuj ĉi vortoj li eksilentis kaj, levinte la vizaĝon, ŝajnis fiksi la rigardon sur io malproksima kaj terura. Kaj subite en la subteraĵo aŭdiĝis obtuza tondro, unu, dua kaj deka; en la flamanta urbo tutaj stratoj de brulkonsumitaj domoj komencis falegi teren kun grandega bruo. Sed al plimulto de la kristanoj tiuj ĉi sonoj ekŝajnis klara signo, ke la terura horo alvenas, ĉar la kredo pri la baldaŭ okazonta dua veno de Kristo kaj pri la fino de la mondo estis inter ili eĉ antaŭe ĝenerala, kaj nun plifortigis ĝin ankoraŭ la brulego de la urbo. Tial la timo de Dio ekregis la kunvenintojn. Multaj voĉoj komencis ripeti: “La tago de l’ juĝo... Jen ĝi venas!” Kelkaj kovris la vizaĝojn per la manoj, konvinkite, ke tuj la tero ektremos sur siaj fundamentoj kaj el ĝiaj abismoj eliros inferaj monstroj, por ĵeti sin sur la pekulojn. Aliaj vokis: “Kristo, kompatu! Savinto, estu kompatema!”... — aliaj laŭte konfesadis siajn pekojn, aliaj fine ĵetadis sin reciproke en la brakojn, por en la terura momento havi apud si iujn amikaj korojn.</p>

 <p id="cf2597">Sed estis ankaŭ tiaj homoj, kies vizaĝoj, kvazaŭ tiuj de ĉielprenitoj, plenaj de superteraj ridetoj, ne elmontris timon. En kelkaj lokoj aŭdiĝis kantotonoj: en la religia ekstazo homoj komencis krii nekompreneblajn vortojn en nekompreneblaj lingvoj. Iu el malluma angulo de la kaverno vokis: “Vekiĝu, kiu dormas!” Ĉion tamen superbruis la krio de <span class="nomo" lang="la" title="Ne-Esperanta nomo. Lingvo: Latino">Crispus</span>: “Estu pretaj! estu pretaj!”</p>

 <p id="cf2598">Iafoje tamen ekregadis silento, kvazaŭ ĉiuj, retenante la spiron en la brustoj, atendus tion, kio okazos. Kaj tiam oni aŭdis malproksimajn tondrojn de kvartaloj, falantaj en rubojn, post kio denove eksonadis ĝemoj, preĝoj, kantotonoj kaj voĉoj: “Savinto, kompatu nin!” Iafoje <span class="nomo" lang="la" title="Ne-Esperanta nomo. Lingvo: Latino">Crispus</span> ekparoladis kaj kriis: “Rezignu la terajn riĉaĵojn, ĉar baldaŭ vi ne havos plu la teron sub la piedoj! rezignu la terajn sentojn, ĉar la Sinjoro pereigos tiujn, kiuj pli ol Lin amis siajn edzinojn kaj infanojn. Ve al tiu, kiu ligis sian koron pli al kreito, ol al la Kreinto! ve al potenculoj! ve al luksamantoj! ve al malvirtuloj! ve al viro, virino kaj infano!”</p>

 <p id="cf2599">Subite bruego pli forta, ol la antaŭaj, ekskuis la ŝtonminejon. Ĉiuj falis teren, etendante la brakojn krucforme, por per tiu ĉi signo defendi sin kontraŭ malbonaj spiritoj. Sekvis silento, en kiu oni aŭdis nur rapidajn spirojn, plenajn de teruro flustrojn: “Jesuo, Jesuo, Jesuo!” kaj ialoke ploron da infanoj. Subite super tiu ĉi nigra, kuŝanta homamaso iu trankvila voĉo diris:</p>

 <p id="cf2600">— Pacon al vi!</p>

 <p id="cf2601">Ĝi estis la voĉo de Petro la apostolo, kiu antaŭ momento eniris la kavernon. Pro la sono de liaj vortoj la teruro pasis en unu momento, kiel pasas teruro de ŝafaro, meze de kiu aperis la ŝafisto. La homoj leviĝis de la tero, pli proksimaj komencis premi sin al liaj genuoj, kvazaŭ serĉante defendon sub liaj flugiloj; Petro etendis super ili la manojn kaj parolis:</p>

 <p id="cf2602">— Kial vi timas en viaj koroj? Kiu el vi antaŭscias, kio povas lin trafi, antaŭ ol la horo alvenos? La Sinjoro penus per fajro Babilonon, sed al vi, kiujn lavis bapto kaj kies pekojn pardonigis la sango de la Ŝafido, elmontrita estos Lia kompato kaj vi mortos kun Lia nomo en viaj buŝoj. Pacon al vi!</p>

 <p id="cf2603">Post la severaj kaj senkompataj vortoj de <span class="nomo" lang="la" title="Ne-Esperanta nomo. Lingvo: Latino">Crispus</span> la vortoj de Petro venis, kiel balzamo, al la ĉeestantoj. Anstataŭ la timo de Dio ekregis ilin amo al Dio. Tiuj ĉi homoj retrovis tian Kriston, kian ili amis el la rakontoj de Petro — ne senkompatan juĝiston, sed dolĉan kaj paciencan Ŝafido, kies kompatemo centfoje superis la homan malbonecon. La sento de konsolo ekregis la tutan amason kaj kuraĝo kune kun dankemo al la apostolo plenigis iliajn korojn. Voĉoj el diversaj flankoj komencis voki: “Ni estas viaj ŝafoj, paŝtu nin”. Pli proksimaj parolis: “Ne forlasu nin en la tago de pereo!” Kaj ili genuiĝadis ĉe liaj genuoj, kion vidante, <span class="nomo" lang="la" title="Ne-Esperanta nomo. Lingvo: Latino">Vinicius</span> proksimiĝis, ekkaptis la randon de lia mantelo kaj, klininte la kapon, diris:</p>

 <p id="cf2604">— Sinjoro, helpu min! Mi serĉis ŝin en la fumoj de la brulego kaj en la homa interpremo, kaj nenie mi povis ŝin trovi, sed mi kredas, ke vi povas redoni ŝin al mi.</p>

 <p id="cf2605">Kaj Petro metis la manon sur lian kapon.</p>

 <p id="cf2606">— Fidu — li diris — kaj sekvu min.</p>

 </div>

 <div class="chapitro" id="quovadis46"> <h3 id="cf2607">ĈAPITRO <span class="num" title="">XLVI</span> </h3> <p id="cf2608">La urbo brulis senĉese. La granda cirko falis en rubojn, kaj poste en la kvartaloj, kiuj la unuaj komencis bruli, falegadis tutaj stratoj kaj stratetoj.</p>

 <p id="cf2609">Post ĉiu tia falo fajraj kolonoj leviĝadis momente ĝis la ĉielo. La vento ŝanĝiĝis kaj blovis nun kun grandega forto flanke de la maro, portante al Celio, al Eskvilino kaj Viminalo ondojn da fajro, brulaĵoj kaj karbopecoj. Oni jam tamen komencis pensi pri savo. Laŭ la ordono de <span class="nomo" lang="la" title="Ne-Esperanta nomo. Lingvo: Latino">Tigellinus</span>, kiu en la tria tago alkuris el Antiumo, oni komencis detrui la domojn sur Eskvilino, por ke la fajro, renkontite malplenajn lokojn, mem estingiĝu. Ĝi estis tamen vana helpo, entreprenita por savi la ceteron de la urbo, ĉar pri savo de tio, kio jam estis brulanta, oni eĉ ne povis pensi. Oni decidis ankaŭ antaŭgardi kontraŭ pluaj sekvoj de la katastrofo. Kune kun Romo pereis ĝiaj senlimaj riĉaĵoj, pereis la tuta havaĵo de la civitanoj, tiel, ke ĉirkaŭ la muroj tendovagis nun centmiloj da kompletaj mizeruloj. Jam en la dua tago malsato sentigis sin al tiu homamaso, ĉar la grandegaj provizoj da nutraĵo, kolektitaj en la urbo, brulis kune kun ĝi, kaj en la ĝenerala ĥaoso kaj malordiĝo de la oficoj neniu ekpensis ĝis nun pri venigo de novaj provizoj. Nur post la alveno de <span class="nomo" lang="la" title="Ne-Esperanta nomo. Lingvo: Latino">Tigellinus</span> oni sendis en Ostrion la konformajn ordonojn, sed dume la popolo komencis alpreni ĉiam pli minacan sintenon.</p>

 <p id="cf2610">La domon apud <span class="nomo" lang="la" title="Ne-Esperanta nomo. Lingvo: Latino">Aqua Appia</span>, en kiu dume loĝis <span class="nomo" lang="la" title="Ne-Esperanta nomo. Lingvo: Latino">Tigellinus</span>, ĉirkaŭadis amasoj da virinoj, kriantaj de mateno ĝis malfrua nokto: “Panon kaj tegmenton!” Vane la pretorianoj, venigitaj el la granda tendaro, staranta inter <span class="nomo" lang="la" title="Ne-Esperanta nomo. Lingvo: Latino">Via Salaria</span> kaj <span class="nomo" lang="la" title="Ne-Esperanta nomo. Lingvo: Latino">Nomentana</span>, penis gardi ian ordon. Tie kaj ie oni ilin malkaŝe kontraŭstaris armite, aliloke senarmaj homaj aroj, montrante la brulantan urbon vokis: “Murdu nin kontraŭ tiu fajro!” Oni minacis al la cezaro, al la aŭgustanoj, al la pretoriaj soldatoj, kaj la ekscito kreskis kun ĉiu horo tiel, ke <span class="nomo" lang="la" title="Ne-Esperanta nomo. Lingvo: Latino">Tigellinus</span>, rigardante nokte la milojn da fajroj, dismetitaj ĉirkaŭ la urbo, parolis al si mem, ke tio estas fajroj de malamika tendaro. Laŭ lia ordono oni venigis, krom faruno, laŭeble grandan nombron da pretaj panbuloj, kiujn oni kolektis ne nur el Ostio, sed el ĉiuj proksimaj urboj kaj vilaĝoj. Apenaŭ tamen la unuaj sendaĵoj venis nokte en <span class="nomo" lang="la" title="Ne-Esperanta nomo. Lingvo: Latino">Emporium</span>, la popolo elrompis la pordegon flanke de Aventino kaj disrabis en unu sekundo la provizojn, kaŭzante teruran konfuzon. Ĉe la brilo de la brulruĝo oni batalis pro panbuloj, da kiuj amason oni piedpremis en la teron. La faruno el disŝiritaj sakoj kovris kvazaŭ per neĝo la tutan spacon, de la grenejoj ĝis la Arko de Drusdus kaj <span class="nomo" lang="la" title="Ne-Esperanta nomo. Lingvo: Latino">Germanicus</span>, kaj la tumulto daŭris, ĝis soldatoj posteniĝis ĉe ĉiuj konstruaĵoj kaj komencis forpeli la amasojn per sagoj kaj ĵetaĵoj.</p>

 <p id="cf2611">Neniam, de la galla invado en la tempo de <span class="nomo" lang="la" title="Ne-Esperanta nomo. Lingvo: Latino">Brennus</span>, trafis Romon simila batego. Oni ankaŭ komparadis kun malespero tiujn ambaŭ brulojn. Sed tiam restis almenaŭ Kapitolo. Nun Kaptilo ankaŭ estis ĉirkaŭita de terura fajrokrono. La marmoroj ne flamis, vere, sed en nokto, kiam vento disŝovadis por momento la flamojn, oni vidis vicojn de la kolonoj de la supera templo de Jovo, ardantajn kaj brilantojn rozkolore, kvazaŭ ardantaj karboj. Fine en la tempo de <span class="nomo" lang="la" title="Ne-Esperanta nomo. Lingvo: Latino">Brennus</span> Romo havis popolon disciplinitan, unugentan, amantan la urbon kaj la altarojn, dum nune ĉirkaŭ la muroj de la brulanta Romo tendovagis amasoj diverslingvaj, konsistantaj plejparte el sklavoj kaj liberigitoj, ribelemaj, senbridaj kaj pretaj sub la premo de mizero turni sin kontraŭ la aŭtoritatulojn kaj kontraŭ la urbon.</p>

 <p id="cf2612">Sed la amplekso mem de la brulego, pleniganta la korojn per teruro, paralizis certagrade la amason. La plagon de fajro estis sekvonta la plago de malsato kaj de malsanoj, ĉar, je pli granda malfeliĉo, venis terura julia varmego. La aeron, brulantan de la fajro kaj suno, oni ne povis spiri. La noktoj ne nur ne malpliigadis la varmegon, sed iĝadis simple inferaj. Tage terura kaj korprema vidaĵo prezentis sin al la okuloj. En la mezo — la grandega urbo sur la montaĵoj, ŝanĝita en unu bruegantan vulkanon, kaj ĉirkaŭe, ĝis la Albana montaro — unu senlima tendaro, konsistanta el tendoj, budoj, branĉaĵoj, veturiloj, puŝĉaroj, portiloj, butikoj, fajroj, ĉio vualita de fumo, polvo, lumigita de rustaj radioj de la suno, pasanta tra la brulo, plena de bruo, krioj, minacoj, malamo kaj timo, terura bildo de viroj, virinoj kaj infanoj. Meze de la kviritoj — grekoj, vilaj unuokululoj el la nordo, afrikanoj kaj azianoj; meze de la civitanoj — sklavoj, liberigitoj, gladiatoroj, komercistoj, metiistoj, kamparanoj kaj soldatoj, vera maro da homoj, ĉirkaŭverŝanta la insulon de fajro.</p>

 <p id="cf2613">Diversaj famoj movis tiun maron, kiel vento movas verajn ondojn. Ili estis favoraj kaj malfavoraj. Oni rakontis pri senmezuraj provizoj da greno kaj da vestoj, kiuj estis venontaj en <span class="nomo" lang="la" title="Ne-Esperanta nomo. Lingvo: Latino">Emporium</span> kaj senpage disdonotaj. Oni diradis ankaŭ, ke laŭ la ordono de la cezaro ĉiuj provincoj en Azio kaj Afriko estos senhavigitaj de siaj riĉaĵoj, kaj la trezorojn, tiumaniere kolketitajn, oni disdonos inter la loĝantojn de Romo, por ke ĉiu povu konstrui al si propran domon. Sed samtempe oni diskonigadis ankaŭ tiajn novaĵojn, ke la akvo en la akveduktoj estas venenita kaj ke <span class="nomo" lang="la" title="Ne-Esperanta nomo. Lingvo: Latino">Nero</span> volas detrui la urbon kaj ekstermi ĉiujn loĝantojn senescepte, por translokiĝi en Grekujon aŭ Egipton kaj el tie regi la mondon. Ĉiu famo disvastiĝadis fulmrapide, kaj ĉiu el ili trovadis kredon ĉe la amaso, kaŭzante eksplodojn ĉu de espero, kolero, teruro, aŭ de furiozo. Fine ia febro ekregis tiujn milojn da vaguloj. La kredo de la kristanoj, ke la fino de la mondo pro fajro estas proksima, vastiĝadis ankaŭ inter la konfesantoj de la dioj, ĉiutage pli ĝenerale. La homojn ekregadis konsterno aŭ furiozo. Meze de nuboj, lumigitaj de la brulbrilo, oni vidis la diojn, rigardantajn la pereon de la tero, kaj oni etendadis al ili la brakojn, petante kompaton, aŭ malbenis ilin.</p>

 <p id="cf2614">Dume soldatoj, helpataj de certa nombro de loĝantoj, detruadis senĉese la domojn sur Eskvilino, sur Celio kaj en Transtibro, kiu dank’ al tio grandparte evitis la pereon. Sed en la urbo mem brulis sennombraj trezoroj, amasigitaj dum jarcentoj de venkoj, netakseblaj artverkoj, grandiozaj temploj kaj plej karaj monumentoj de la roma pasinteco kaj de la roma gloro. Oni antaŭvidis, ke el la tuta urbo estos savitaj apenaŭ kelkaj ekstremaj kvartaloj kaj ke centmiloj da homoj restos sen tegmento super la kapo. Aliaj tamen disvastigadis la famon, ke la soldatoj detruas la domojn ne por haltigi la fajron, sed por ke nenio restu el la urbo. <span class="nomo" lang="la" title="Ne-Esperanta nomo. Lingvo: Latino">Tigellinus</span> en ĉiu letero petegis, ke la cezaro alvenu kaj per sia ĉeesto trankviligu la malesperantan popolon. Sed <span class="nomo" lang="la" title="Ne-Esperanta nomo. Lingvo: Latino">Nero</span> moviĝis nur tiam, kiam la flamoj ekposedis la <em><span class="fremda" lang="la" title="Ne-Esperanta teksto. Lingvo: Latino">domus transitoria</span></em>, kaj li rapidis, por ne preterlasi la momenton, en kiu la brulego atingos sian plej grandan potencon.</p>

 </div>

 <div class="chapitro" id="quovadis47"> <h3 id="cf2615">ĈAPITRO <span class="num" title="">XLVII</span> </h3> <p id="cf2616">La fajro atingis dume ĝis Via <span class="nomo" lang="la" title="Ne-Esperanta nomo. Lingvo: Latino">Nomentana</span>, kaj de ĝi, kun aliiĝo de la vento, turnis sin al Via Lata kaj al Tibro, ĉirkaŭiris Kapitolon, disverŝis sin tra <span class="nomo" lang="la" title="Ne-Esperanta nomo. Lingvo: Latino">Forum Boarium</span> kaj detruante ĉion, kion ĝi preterlasis en la unua impeto, proksimiĝis denove al Palatino.</p>

 <p id="cf2617"> <span class="nomo" lang="la" title="Ne-Esperanta nomo. Lingvo: Latino">Tigellinus</span>, kolektinte ĉiujn pretoriajn fortojn, sendis kurieron post kuriero al la proksimiĝanta cezaro, ke li nenion perdos el la grandiozeco de la spektaklo, ĉar la brulo eĉ plikreskis. Sed <span class="nomo" lang="la" title="Ne-Esperanta nomo. Lingvo: Latino">Nero</span> volis alveni nokte, por tiom pli ĝui la bildon de la pereanta urbo. Tiucele li haltis en la regiono de <span class="nomo" lang="und" title="Ne-Esperanta nomo. Lingvo: nespecifita">Aqua Albana</span> kaj, alvokinte en sian tendon la tragikiston <span class="nomo" lang="la" title="Ne-Esperanta nomo. Lingvo: Latino">Aliturus</span>on, li preparis kun lia helpo la sintenon, vizaĝon, rigardon kaj lernis konvenajn gestojn, varme diskutante kun li, ĉu ĉe la vortoj: “ho sankta urbo, vi, kiu ŝajnis pli daŭra, ol Ido”, li levu supren ambaŭ manojn, aŭ, tenante en unu formingon, lasu ĝin fali laŭlonge de la korpo, kaj levu nur la alian. Kaj tiu ĉi demando ŝajnis al li ĉi-momente pli grava, ol ĉiuj aliaj. Ekirinte fine je la krepusko, li interkonsilis ankoraŭ kun <span class="nomo" lang="la" title="Ne-Esperanta nomo. Lingvo: Latino">Petronius</span>, ĉu en la versojn, dediĉitajn al la katastrofo, ne enmeti kelkajn brilajn blasfemojn kontraŭ la dioj, kaj ĉu tiaj vortoj, konsiderante de la arta vidpunkto, ne devus mem elŝiri sin en simila situacio el la buŝo de homo, perdanta la patrujon.</p>

 <p id="cf2618">Ĉirkaŭ la noktomezo li proksimiĝis fine al la muroj, kune kun sia kortego, konsistanta el taĉmentoj da korteganoj, senatanoj, kavaliroj, liberigitoj, sklavoj, virinoj kaj infanoj. Dekses mil pretorianoj, starigitaj batalorde laŭlonge de la vojo, gardis la trankvilecon kaj sekurecon de lia enveturo, tenante kune en certa distanco la ekscititan popolon. La popolo insultis, vere, kriis kaj fajfis je la vido de la cezara anaro, sed ne kuraĝis ĝin ataki. En multaj lokoj aŭdiĝis tamen eĉ aplaŭdoj de ĉifonuloj, kiuj, nenion posedinte, nenion perdis en la brulo, kaj esperis pli malavaran ol ordinare, disdonadon de greno, olivoleo, vestoj kaj mono. Fine same la kriojn kaj fajfojn, kiel la aplaŭdojn, superbruis la sono de trumpetoj kaj kornoj, kiujn oni ekblovis laŭ la ordono de <span class="nomo" lang="la" title="Ne-Esperanta nomo. Lingvo: Latino">Tigellinus</span>. <span class="nomo" lang="la" title="Ne-Esperanta nomo. Lingvo: Latino">Nero</span>, pasinte la Ostian pordegon, haltis momente kaj diris: “Senhejma reĝo de l’ senhejma gento, kien mi metu nokte mian kapon!”, kaj poste pasinte tra <span class="nomo" lang="la" title="Ne-Esperanta nomo. Lingvo: Latino">Clivus Dalphini</span>, li surpaŝis per pretigita por li ŝtuparo la Appian akvedukton, kaj post li aŭgustanoj kaj ĥoro de kantistoj, portantaj citrojn, liutojn kaj aliajn muzikajn instrumentojn.</p>

 <p id="cf2619">Kaj ĉiuj retenis la spiron en la brustoj, atendante, ĉu li ne eldiros iajn grandajn vortojn, kiujn por la propra sekureco oni devus memori. Sed li staris solena, silenta, vestita per purpura mantelo kaj per krono el oraj laŭroj, rigardante la furiozan potencon de la flamoj. Kiam <span class="nomo" lang="la" title="Ne-Esperanta nomo. Lingvo: Latino">Terpnos</span> donis al li oran liuton, li levis la okulojn al la brulruĝa ĉielo, kvazaŭ atendante inspiron.</p>

 <p id="cf2620">La popolo de malproksime montris lin per la manoj, surverŝitan de sanga brilo. For, en la urbo, siblis fajraj serpentoj kaj brulis la antikvaj, plej karaj memoraĵoj: brulis la templo de Herkulo, kiun konstruis Evander, kaj la templo de Jovo Statoro, kaj la templo de Luno, konstruita ankoraŭ de <span class="nomo" lang="la" title="Ne-Esperanta nomo. Lingvo: Latino">Servius Tullus</span>, kaj la domo de <span class="nomo" lang="la" title="Ne-Esperanta nomo. Lingvo: Latino">Numa Pompilius</span>, kaj la sanktejo de Vesto kun la penatoj de la roma popolo, meze de fajraj langoj montriĝadis iafoje Kapitolo, brulis la pasinteco kaj la animo de Romo, kaj li, cezaro, staris kun liuto en la mano, kun vizaĝo de tragik-aktoro kaj kun penso ne pri la pereanta patrujo, sed pri sinteno kaj vortoj, per kiuj li povus esprimi plej bone la grandecon de la katastrofo, veki plej grandan admiron kaj akiri plej varmajn aplaŭdojn.</p>

 <p id="cf2621">Li malamis tiun ĉi urbon, li malamis ĝiajn loĝantojn, li amis sole la proprajn kantojn kaj versaĵojn, do li ĝojis en la koro, ke fine li vidas tragedion, similan al tiu, kiun li priskribis. La versfaristo sentis sin feliĉa, la deklamisto sentis sin inspirita, la serĉisto de emocioj ĝuis la teruran spektaklon kaj kun senlima plezuro pensis, ke eĉ la detruo de Trojo estis nenio kompare kun la detruo de tiu ĉi grandega urbo. Kion pli li povus deziri? Jen Romo, la mondpotenca Romo, brulas, kaj li staras sur akvedukta arkaĵo, kun ora liuto en la mano, luma, purpura, admirata, grandioza kaj poezia. Ie for, malsupre, en la ombro, murmuras kaj tumultas la popolo. Sed ĝi murmuru. Jarcentoj pasos, jarmiloj fluos for, kaj la homoj memoros kaj gloros la poeton, kiu en tia nokto kantis la pereon kaj brulon de Trojo. Kio estas kontraŭ li Homero? Kio estas Apolono mem kun sia simpla formingo?</p>

 <p id="cf2622">Kaj li levis la manojn supren kaj ekbatinte la kordojn, ekkantis la vortojn de Priamo:</p>

 <p id="cf2623">— Nesto de miaj patroj, ho lulilo kara!...</p>

 <p id="cf2624">En la libera aero, ĉe la bruo de l’ brulo kaj ĉe la malproksima murmuro de milhomaj amasaj lia voĉo ŝajnis strange pala, tremanta, malforta, kaj la akompano de la ĥoro sonis kiel zumado de muŝo. Tamen la senatanoj, oficistoj kaj aŭgustanoj, ariĝintaj sur la akvedukto, klinis la kapojn, aŭskultante en silenta admiro. Kaj li kantis longe kaj agordis sin ĉiam pli funebre. En la momentoj, kiam li ĉesadis, por kapti la spiron, la ĥoro ripetadis la lastajn versojn, post kio denove, per gesto, lernita de <span class="nomo" lang="la" title="Ne-Esperanta nomo. Lingvo: Latino">Aliturus</span>, <span class="nomo" lang="la" title="Ne-Esperanta nomo. Lingvo: Latino">Nero</span> deĵetadis de la ŝultro sian tragikan <em><span class="fremda" lang="la" title="Ne-Esperanta teksto. Lingvo: Latino">syrma,</span></em> frapadis la kordojn kaj kantis plu. Finite la antaŭe komponitan kanton, li komencis improvizi, serĉante grandajn komparojn en la spektaklo, kiu etendis sin antaŭ li. Kaj lia vizaĝo komencis iĝadi jen pala, jen ruĝa. Ne tuŝis lin la pereo de la patrourbo, sed li ekstaziĝis kaj emociiĝis pro la patoso de la propraj vortoj tiagrade, ke li subite faligis kun tinto la liuton al la piedoj kaj, ĉirkaŭvolvinte sin per la <em><span class="fremda" lang="la" title="Ne-Esperanta teksto. Lingvo: Latino">syrma,</span></em> restis kvazaŭ ŝtoniĝinta, simila al unu el tiuj statuoj de Niobidoj, kiuj ornamis la korton de Palatino.</p>

 <p id="cf2625">Post mallonga momento da silento ektondris uragano da aplaŭdoj. Sed de malproksime respondis al ĝi muĝado de la amaso. Nun neniu jam dubis, ke la cezaro mem ordonis bruligi la urbon, por fari al si spektaklon kaj kanti ĉe ĝi kantojn. <span class="nomo" lang="la" title="Ne-Esperanta nomo. Lingvo: Latino">Nero</span>, ekaŭdinte tiun krion de centmiloj da voĉoj, turnis sin al la aŭgustanoj kun malgaja, rezignoplena rideto de homo, al kiu oni faras maljustaĵon, kaj diris:</p>

 <p id="cf2626">— Jen, kiel la kviritoj scias taksi min kaj poezion.</p>

 <p id="cf2627">— Kanajloj! — respondis <span class="nomo" lang="la" title="Ne-Esperanta nomo. Lingvo: Latino">Vatinius</span> — ordonu al la pretorianoj ataki ilin, sinjoro.</p>

 <p id="cf2628"><span class="nomo" lang="la" title="Ne-Esperanta nomo. Lingvo: Latino">Nero</span> turnis sin al <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf2629">— Ĉu mi povas fidi la fidelecon de la soldatoj?</p>

 <p id="cf2630">— Jen, dia! — respondis la prefekto.</p>

 <p id="cf2631">Sed <span class="nomo" lang="la" title="Ne-Esperanta nomo. Lingvo: Latino">Petronius</span> movis la ŝultrojn.</p>

 <p id="cf2632">— Ilian fidelecon, sed ne ilian nombron — li diris. — Restu dume, kie vi estas, ĉar tie ĉi estas plej sendanĝere, kaj la popolon oni devas kvietigi.</p>

 <p id="cf2633">La samon opiniis ankaŭ <span class="nomo" lang="la" title="Ne-Esperanta nomo. Lingvo: Latino">Seneca</span> kaj <span class="nomo" lang="la" title="Ne-Esperanta nomo. Lingvo: Latino">Licinius</span> la konsulo. Dume malsupre la ekscito kreskis. La popolo armis sin per ŝtonoj, per tendaj stangoj, per tabuloj el veturiloj kaj puŝĉaroj kaj per diversaj feraĵoj. Post ioma tempo kelkaj kohortestroj venis kun la sciigo, ke la pretorianoj, premataj de la amasoj, kun plej granda peno konservas la batalordon kaj, ne havante ordonon ataki, ne scias, kion fari.</p>

 <p id="cf2634">— Dioj! — diris <span class="nomo" lang="la" title="Ne-Esperanta nomo. Lingvo: Latino">Nero</span> — kia nokto! Unuflanke la brulo, aliflanke la ondeganta maro de l’ popolo.</p>

 <p id="cf2635">Kaj li komencis serĉi pliajn esprimojn, kiuj povus bildigi la danĝerecon de la momento, sed vidante ĉirkaŭe palajn vizaĝojn kaj maltrankvilajn rigardojn, li ankaŭ ektimis.</p>

 <p id="cf2636">— Donu al mi malhelan mantelon kun kapuĉo! — li ekkriis. — Ĉu vi kredas, ke vere okazos batalo?</p>

 <p id="cf2637">— Sinjoro — respondis <span class="nomo" lang="la" title="Ne-Esperanta nomo. Lingvo: Latino">Tigellinus</span> per necerta voĉo — mi faris ĉion, kion mi povis, sed la danĝero estas grava... Ekparolu, sinjoro, al la popolo kaj faru al ĝi promesojn.</p>

 <p id="cf2638">— Cezaro parolu al la popolaĉo? Faru ĝin iu alia en mia nomo. Kiu akceptos tiun ĉi taskon?</p>

 <p id="cf2639">— Mi! — respondis trankvile <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2640">— Iru, amiko! vi estas al mi plej fidela en ĉiu malfacilaĵo... Iru kaj ne avaru promesojn.</p>

 <p id="cf2641"><span class="nomo" lang="la" title="Ne-Esperanta nomo. Lingvo: Latino">Petronius</span> turnis sin al la cezara sekvantaro kun vizaĝo senzorga kaj moka.</p>

 <p id="cf2642">— Ĉeestantoj senatanoj — li diris — krom ili Piso, Nerva kaj <span class="nomo" lang="la" title="Ne-Esperanta nomo. Lingvo: Latino">Senecio</span> — sekvu min.</p>

 <p id="cf2643">Poste li deiris malrapide de la akvedukto, kaj tiuj, kiujn li kunvokis, sekvis lin ne sen hezito, sed kun iom pli granda kuraĝo, kiun inspiris al ili lia trankvileco. <span class="nomo" lang="la" title="Ne-Esperanta nomo. Lingvo: Latino">Petronius</span>, veninte malsupren de la akvedukto, ordonis doni al si blankan ĉevalon kaj surseliĝinte, ekrajdis fronte de la akompanantoj, inter la profundaj pretorianoj vicoj, al la nigra, muĝanta popolamaso, senarma, havante en la mano nur maldikan eburan bastonon, kiun li uzis ordinare por sin apogi.</p>

 <p id="cf2644">Kaj alveninte proksimen, li enpuŝis la ĉevalon en la amason. Ĉirkaŭe, ĉe la lumo de la brulo, oni vidis levitajn brakojn, armitajn per ĉiaspecaj armiloj, fajrantajn okulojn, ŝvitantajn vizaĝojn kaj muĝantajn, ŝaŭmokovritajn buŝojn. Furioza ondo tuj ĉirkaŭverŝis lin kaj lian sekvantaron, post ĝi oni vidis efektive kvazaŭ maron de kapoj, moviĝantan, bolantan, teruran.</p>

 <p id="cf2645">La krioj kreskis ankoraŭ kaj ŝanĝis sin en nehoman muĝon; stangoj, forkegoj, eĉ glavoj balancis sin super la kapo de <span class="nomo" lang="la" title="Ne-Esperanta nomo. Lingvo: Latino">Petronius</span>, rabemaj monoj etendis sin al la brido de lia ĉevalo kaj al li, sed li rajdis ĉiam pli profundan, malvarma, indiferenta, malestima. Iafoje li frapis per la bastono la kapojn de la plej atakemaj, tute kvazaŭ li estus trabatanta al si la vojon en ordinara interpremo, kaj tiu lia certeco, tiu trankvileco mirigis tamen la furiozan popolaĉon. Oni rekonis lin fine kaj multaj voĉoj komencis krii:</p>

 <p id="cf2646">— <span class="nomo" lang="la" title="Ne-Esperanta nomo. Lingvo: Latino">Petronius</span>! <em><span class="fremda" lang="la" title="Ne-Esperanta teksto. Lingvo: Latino">Arbiter elegantarum!</span></em> <span class="nomo" lang="la" title="Ne-Esperanta nomo. Lingvo: Latino">Petronius</span>!</p>

 <p id="cf2647">— <span class="nomo" lang="la" title="Ne-Esperanta nomo. Lingvo: Latino">Petronius</span>! — eksonis de ĉiuj flankoj.</p>

 <p id="cf2648">Kaj laŭgrade kiel oni ripetadis lian nomon, la vizaĝoj ĉirkaŭe iĝadis malpli minacaj kaj la krioj malpli furiozaj, ĉar tiu eleganta patricio, kvankam li neniam klopodis pri favoro de la popolo, estis tamen ĝia favorato. Li havis la opinion de homo humana kaj malavara, kaj lia populareco kreskis precipe de la afero de <span class="nomo" lang="la" title="Ne-Esperanta nomo. Lingvo: Latino">Pedanius</span> Secundus, en kiu li pledis por moderigo de la kruela verdikto, kondamnanta je morto ĉiujn sklavojn de la prefekto. Precipe la sklavamasoj amis lin de tiam per tia senmodera amo, kian malfeliĉuloj kaj premitoj kutime sentas al tiuj, kiuj elmontras al ili almenaŭ iomete da kompato. Krom tio en la nuna momento aliĝis al tio ankaŭ scivolo, kion diros la delegito de la cezaro, ĉar neniu dubis, ke la cezaro speciale lin delegis.</p>

 <p id="cf2649">Kaj li, depreninte sian blankan, purpure borditan togon, levis ĝin supren kaj komencis svingi ĝin super la kapo, signe, ke li volas paroli.</p>

 <p id="cf2650">— Silentu! silentu! — oni kriis de ĉiuj flankoj.</p>

 <p id="cf2651">Post momento oni eksilentis efektive. Tiam li rektiĝis sur la ĉevalo kaj komencis paroli per laŭta, trankvila voĉo:</p>

 <p id="cf2652">— Civitanoj! Tiuj, kiuj min aŭdos, ripetu miajn vortojn al tiuj, kiuj staras malpli proksime, kaj ĉiuj kondutu kiel homoj, ne kiel bestoj sur arenoj.</p>

 <p id="cf2653">— Ni aŭskultas! ni aŭskultas!</p>

 <p id="cf2654">— Aŭskultu do. La urbo estos rekonstruita. La ĝardenoj de <span class="nomo" lang="la" title="Ne-Esperanta nomo. Lingvo: Latino">Lucullus</span>, de Maecenas, de <span class="nomo" lang="la" title="Ne-Esperanta nomo. Lingvo: Latino">Agrippina</span> kaj de la cezaro estos al vi malfermitaj! Morgaŭ oni komencos disdonadon de greno, vino kaj olivoleo, tiel, ke ĉiu povu plenigi la ventron ĝis la gorĝo! Poste la cezaro aranĝos por vi cirkludojn, kiajn la mondo ĝis nun ne vidis, ĉe kiuj atendos vin festenoj kaj donacoj. Vi estos pli riĉaj post la brulo, ol antaŭ la brulo!</p>

 <p id="cf2655">Respondis al li murmuro, kiu tiel disiradis de la mezo en ĉiujn direktojn, kiel ondoj disiras sur akvo, en kiun oni ĵetis ŝtonon; la homoj, kiuj staris pli proksime, ripetadis liajn vortojn al la pli malproksimaj. Poste tie kaj ie aŭdiĝis ekkrioj koleraj aŭ konsentaj, kiuj ŝanĝis sin fine en unu ĝeneralan, grandan kriegon:</p>

 <p id="cf2656">— <em><span class="fremda" lang="la" title="Ne-Esperanta teksto. Lingvo: Latino">Panem et circenses!!!</span></em></p>

 <p id="cf2657"><span class="nomo" lang="la" title="Ne-Esperanta nomo. Lingvo: Latino">Petronius</span> ĉirkaŭvolvis sin per la togo kaj dum ia tempo aŭskultis senmove, simila en sia blanka vesto al marmora statuo. La kriego kreskis, superbruis la krakojn de la brulo, sonis de ĉiuj flankoj kaj el ĉiam pli profunde, sed la delegito videble volis ankoraŭ ion diri, ĉar li atendis.</p>

 <p id="cf2658">Kaj fine, denove ordoninte per levita mano silenton, li vokis:</p>

 <p id="cf2659">— Mi promesas al vi <em><span class="fremda" lang="la" title="Ne-Esperanta teksto. Lingvo: Latino">panem et circenses;</span></em> dume ekkriu honore al la cezaro, kiu vin nutras, vestas, poste iru dormi, aĉularo, ĉar baldaŭ krepuskiĝos la mateno.</p>

 <p id="cf2660">Dirinte ĉi tion, li turnis la ĉevalon malantaŭen kaj, facile frapante per la bastono la kapojn de tiuj, kiuj baris al li la vojon, forrajdis malrapide al la pretorianaj vicoj.</p>

 <p id="cf2661">Post momento li estis apud la akvedukto. Supre li renkontis preskaŭ panikon. Oni ne komprenis tie la ekkrion: <em><span class="fremda" lang="la" title="Ne-Esperanta teksto. Lingvo: Latino">panem et circenses,</span></em> kaj kredis, ke ĝi estas nova eksplodo de furiozo. Oni eĉ ne supozis, ke <span class="nomo" lang="la" title="Ne-Esperanta nomo. Lingvo: Latino">Petronius</span> saviĝos, tial <span class="nomo" lang="la" title="Ne-Esperanta nomo. Lingvo: Latino">Nero</span>, ekvidinte lin, alkuris preskaŭ ĝis la ŝtuparo kaj kun vizaĝo, pala de emocio, komencis demandi:</p>

 <p id="cf2662">— Kio do? Kio tie okazas? Ĉu oni jam batalas?</p>

 <p id="cf2663"><span class="nomo" lang="la" title="Ne-Esperanta nomo. Lingvo: Latino">Petronius</span> kaptis aeron en la bruston, spiris profunde kaj respondis:</p>

 <p id="cf2664">— Je Polukso! Ili ŝvitas kaj odoraĉas! Oni donu al mi <em><span class="fremda" lang="la" title="Ne-Esperanta teksto. Lingvo: Latino">epilimma,</span></em> aŭ mi svenos.</p>

 <p id="cf2665">Poste li turnis sin al la cezaro.</p>

 <p id="cf2666">— Mi promesis al ili — li diris — grenon, olivoleon, malfermon de la ĝardenoj kaj cirkludojn. Ili adoras vin denove kaj kriaĉas per la fenditaj lipoj je via gloro. Dioj, kiel malagrablan odoron havas tiu plebo!</p>

 <p id="cf2667">— Mi havis la pretorianojn pretajn — ekkriis <span class="nomo" lang="la" title="Ne-Esperanta nomo. Lingvo: Latino">Tigellinus</span>. — Kaj se vi ilin ne trankviligus, la kriemuloj eksilentus por ĉiam. Domaĝe, cezaro, ke vi ne permesis al mi uzi forton.</p>

 <p id="cf2668"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis iom la parolanton, movis la ŝultrojn kaj diris:</p>

 <p id="cf2669">— Ĝi ne estas ankoraŭ perdita. Eble vi devos ĝin uzi morgaŭ.</p>

 <p id="cf2670">— Ne, ne! — diris la cezaro. — Mi ordonos malfermi al ili la ĝardenojn kaj disdonadi grenon. Dankon al vi, <span class="nomo" lang="la" title="Ne-Esperanta nomo. Lingvo: Latino">Petronius</span>! Mi aranĝos cirkludojn, kaj tiun ĉi kanton, kiun vi aŭdis hodiaŭ, mi kantos publike.</p>

 <p id="cf2671">Dirinte ĉi tion, li metis la manon sur la ŝultron de <span class="nomo" lang="la" title="Ne-Esperanta nomo. Lingvo: Latino">Petronius</span>, silentis momente, kaj fine, trankviliĝinte, demandis:</p>

 <p id="cf2672">— Diru sincere: kia mi ŝajnis al vi, kiam mi kantis?</p>

 <p id="cf2673">— Vi indis la spektaklon, kiel la spektaklo indis vin — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2674">Poste li turnis sin refoje al la brulo.</p>

 <p id="cf2675">— Sed ni rigardu ankoraŭ — li diris — kaj adiaŭu la malnovan Romon.</p>

 </div>

 <div class="chapitro" id="quovadis48"> <h3 id="cf2676">ĈAPITRO <span class="num" title="">XLVIII</span> </h3> <p id="cf2677">La vortoj de la apostolo inspiris fidon en la animojn de la kristanoj. La fino de la mondo ĉiam ŝajnis al ili proksima, ili komencis tamen kredi, ke la terura juĝo ne venos tuj kaj ke antaŭe ili vidos eble ankoraŭ finon de la regado de <span class="nomo" lang="la" title="Ne-Esperanta nomo. Lingvo: Latino">Nero</span>, kiun ili konsideris kiel regadon de Antikristo, kaj punon de Dio por liaj venĝon vokantaj krimoj. Kuraĝigitaj en siaj koroj, ili komencis disiri post la fino de la preĝoj kaj reveni en siajn provizorajn rifuĝejojn, eĉ en Transtibron, ĉar venis famo, ke la fajro, metita en dekkelkaj lokoj, direktis sin kun ventoŝanĝo al la rivero kaj, konsuminte tie kaj ie, kion ĝi povis konsumi, ĉesis vastiĝadi.</p>

 <p id="cf2678">La apostolo, akompanata de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj de la sekvanta ilin <span class="nomo" lang="la" title="Ne-Esperanta nomo. Lingvo: Latino">Chilo</span>, ankaŭ forlasis la subteraĵon. La juna tribuno ne kuraĝis interrompi lian preĝon, dum ia tempo li paŝis do en silento, nur per la okuloj petegante kompaton kaj tremante de maltrankvilo. Sed multaj personoj venadis ankoraŭ kisi la manojn kaj la vestrandon de la apostolo, patrinoj etendadis al li siajn infanojn, aliaj genuiĝadis en la malluma, longa pasejo kaj, levante supren la lampojn, petis lian benon, aliaj fine, irante preter li, kantis, tiel, ke estis konvena momento nek por demando, nek por respondo. Same estis ankaŭ en la intermontaĵo. Nur kiam ili eliris sur pli liberan spacon, de kiu oni vidis jam la brulantan urbon, la apostolo, krucosigninte ĝin trifoje, turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj diris:</p>

 <p id="cf2679">— Ne timu. Proksime de ĉi tie estas kabano de fosisto, kie ni trovos <span class="nomo" lang="la" title="Ne-Esperanta nomo. Lingvo: Latino">Ligia</span>n kun <span class="nomo" lang="la" title="Ne-Esperanta nomo. Lingvo: Latino">Linus</span> kaj kun ŝia fidela servanto. Kristo, kiu ŝin al vi destinis, gardis ŝin por vi.</p>

 <p id="cf2680"><span class="nomo" lang="la" title="Ne-Esperanta nomo. Lingvo: Latino">Vinicius</span> ŝanceliĝis kaj apogis sin per la mano sur roko. La vojo el Antiumo, la okazoj apud la muroj, la serĉado de <span class="nomo" lang="la" title="Ne-Esperanta nomo. Lingvo: Latino">Ligia</span> meze de la varmegaj fumoj, la sendormo kaj la terura maltrankvilo pro ŝi elĉerpis preskaŭ ĉiujn liajn fortojn, kaj de la lastaj senigis lin la sciigo, ke tiu persono, plej kara al li en la mondo, estas proksime kaj ke post momento li ŝin ekvidos. Ekregis lin subite malforteco tiel granda, ke li ŝovis sin al la piedoj de la apostolo kaj, ĉirkaŭpreninte liajn genuojn, restis tiel, ne povante eldiri eĉ vorton.</p>

 <p id="cf2681">Kaj la apostolo, defendante sin de danko kaj honoro, diris:</p>

 <p id="cf2682">— Ne al mi, ne al mi, sed al Kristo!</p>

 <p id="cf2683">— Kia potenca dio!! — aŭdiĝis de malantaŭe la voĉo de <span class="nomo" lang="la" title="Ne-Esperanta nomo. Lingvo: Latino">Chilo</span>. — Sed mi ne scias, kion mi faru kun la muloj, kiuj atendas nin proksime.</p>

 <p id="cf2684">— Leviĝu kaj sekvu min — diris Petro, prenante la junan viron je la mano.</p>

 <p id="cf2685"><span class="nomo" lang="la" title="Ne-Esperanta nomo. Lingvo: Latino">Vinicius</span> leviĝis. Ĉe la lumo de la brulego oni vidis larmojn, gutantajn de lia vizaĝo, pala pro emocio. Liaj lipoj tremis, kvazaŭ li preĝus.</p>

 <p id="cf2686">— Ni iru — li diris.</p>

 <p id="cf2687">Sed <span class="nomo" lang="la" title="Ne-Esperanta nomo. Lingvo: Latino">Chilo</span> ripetis:</p>

 <p id="cf2688">— Sinjoro, kion mi faru kun la muloj, kiuj atendas? Eble tiu ĉi respektinda profeto preferus rajdi, ol piediri?</p>

 <p id="cf2689"><span class="nomo" lang="la" title="Ne-Esperanta nomo. Lingvo: Latino">Vinicius</span> mem ne sciis, kion respondi, sed ekaŭdinte de Petro, ke la kabano de la fosisto trovas sin tute proksime, li diris:</p>

 <p id="cf2690">— Rekonduku la mulojn al <span class="nomo" lang="la" title="Ne-Esperanta nomo. Lingvo: Latino">Macrinus</span>.</p>

 <p id="cf2691">— Pardonu, sinjoro, ke mi memorigas al vi la domon en Ameriolo. Kontraŭ tiu terura brulo facile estas forgesi pri tia bagatelaĵo.</p>

 <p id="cf2692">— Vi ricevos ĝin.</p>

 <p id="cf2693">— Ho! Nepo de <span class="nomo" lang="la" title="Ne-Esperanta nomo. Lingvo: Latino">Numa Pompilius</span>, ĉiam mi estis certa, sed nun, kiam la promeson aŭdis ankaŭ tiu ĉi grandanima apostolo, mi eĉ ne memorigas, ke vi promesis al mi ankaŭ vinberejon. <em><span class="fremda" lang="la" title="Ne-Esperanta teksto. Lingvo: Latino">Pax vobiscum</span></em>. Mi vin retrovos, sinjoro. <em><span class="fremda" lang="la" title="Ne-Esperanta teksto. Lingvo: Latino">Pax vobiscum</span></em>.</p>

 <p id="cf2694">Kaj ili respondis:</p>

 <p id="cf2695">— Kaj kun vi.</p>

 <p id="cf2696">Poste ambaŭ direktiĝis dekstren, al la montaĵoj. Envoje <span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf2697">— Sinjoro, lavu min per la akvo de bapto, por ke mi povu nomiĝi vera konfesanto de Kristo, ĉar mi amas Lin per ĉiuj fortoj de mia animo. Lavu min rapide, ĉar mi estas jam preta en la koro. Kaj kion Li ordonos al mi, tion mi faros, sed vi diru al mi, kion pli mi povus fari.</p>

 <p id="cf2698">— Amu la homojn, kiel viajn fratojn — respondis la apostolo — ĉar nur per amo vi povas al Li servi.</p>

 <p id="cf2699">— Jes! Mi tion komprenas kaj sentas. Estante infano, mi kredis je la romaj dioj, sed mi ilin ne amis, kaj tiun ĉi Solan mi amas tiel, ke kun ĝojo mi fordonus por Li la vivon.</p>

 <p id="cf2700">Kaj li komencis rigardi la ĉielon, ripetante kun fervoro:</p>

 <p id="cf2701">— Ĉar Li estas Sola! ĉar Li sola estas bona kaj kompatema! Do se estus eĉ pereanta ne nur tiu ĉi urbo, sed la tuta mondo, Lin solan mi konfesas kaj Lin solan mi adoras!</p>

 <p id="cf2702">— Kaj li benos vin kaj vian hejmon — finis la apostolo.</p>

 <p id="cf2703">Dume ili flankiĝis en alian intermontaĵon, en kies fino oni vidis malklaran lumeton. Petro montris ĝin per la mano kaj diris:</p>

 <p id="cf2704">— Jen la kabano de la fosisto, kiu donis al ni rifuĝon, kiam, reveninte kun la malsana <span class="nomo" lang="la" title="Ne-Esperanta nomo. Lingvo: Latino">Linus</span> el Ostriano, ni ne povis penetri en Transtibron.</p>

 <p id="cf2705">Post momento ili alvenis. La kabano estis pli ĝuste kaverno, kavigita en roka abruptaĵo, kiun oni de ekstere fermis per muro, farita el argilo kaj kanoj. La pordo estis fermita, sed tra malfermaĵo, kiu anstataŭis fenestron, oni vidis la internon, lumigitan per fajro.</p>

 <p id="cf2706">Iu malhela, grandega figuro leviĝis renkonte al la venintoj kaj komencis demandi:</p>

 <p id="cf2707">— Kiuj vi estas?</p>

 <p id="cf2708">— Servantoj de Kristo — respondis Petro. — Pacon al vi, <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf2709"><span class="nomo" lang="la" title="Ne-Esperanta nomo. Lingvo: Latino">Ursus</span> klinis sin al la piedoj de la apostolo, poste, rekoninte <span class="nomo" lang="la" title="Ne-Esperanta nomo. Lingvo: Latino">Vinicius</span>on, li ekkaptis lian manon je la artiko kaj levis ĝin al la buŝo.</p>

 <p id="cf2710">— Ankaŭ vi, sinjoro? — li diris. — Benata estu la nomo de la Ŝafido pro la ĝojo, kiun vi kaŭzos al <span class="nomo" lang="la" title="Ne-Esperanta nomo. Lingvo: Latino">Callina</span>.</p>

 <p id="cf2711">Dirinte ĉi tion, li malfermis la pordon kaj ili eniris. La malsana <span class="nomo" lang="la" title="Ne-Esperanta nomo. Lingvo: Latino">Linus</span> kuŝis sur fasko da pajlo kun malgrasa vizaĝo kaj frunto flava, kiel eburo. Apud la fajro sidis <span class="nomo" lang="la" title="Ne-Esperanta nomo. Lingvo: Latino">Ligia</span>, tenante en la mano fasketon da malgrandaj fiŝoj, vicigitaj sur ŝnureto kaj destinitaj videble por la vespermanĝo.</p>

 <p id="cf2712">Okupita per detirado de la fiŝoj de la ŝnureto kaj konvinkita, ke la eniranto estas <span class="nomo" lang="la" title="Ne-Esperanta nomo. Lingvo: Latino">Ursus</span>, ŝi tute ne levis la okulojn. Sed <span class="nomo" lang="la" title="Ne-Esperanta nomo. Lingvo: Latino">Vinicius</span> alproksimiĝis kaj, elparolinte ŝian nomon, etendis al ŝi la brakojn. Tiam ŝi leviĝis rapide: fulmo de miro kaj ĝojo trakuris ŝian vizaĝon, kaj sen vorto, kiel infano, retrovanta post tagoj de teruro kaj pereo sian patron aŭ patrinon, ŝi ĵetis sin en liajn malfermitajn brakojn.</p>

 <p id="cf2713">Li ĉirkaŭprenis ŝin kaj dum ia tempo premis ŝin al la brusto ankaŭ kun tia ĝojekstazo, kvazaŭ ŝi estus mirakle savita. Poste do, disiginte la brakojn, li prenis per la manoj ŝiajn tempiojn, kisis la frunton, la okulojn, kaj denove ŝin ĉirkaŭbrakis, ripetante ŝian nomon, poste klinis sin al ŝiaj genuoj kaj manoj, salutis ŝin, adoris, honoris. Lia ĝojo estis simple senlima, same kiel lia amo kaj feliĉo.</p>

 <p id="cf2714">Fine li komencis rakonti al ŝi, kiel li alkuris el Antiumo, kiel li serĉis ŝin apud la urbaj muregoj kaj meze de la fumoj, en la domo de <span class="nomo" lang="la" title="Ne-Esperanta nomo. Lingvo: Latino">Linus</span>, kiom da ĉagreno, maltrankvilo kaj teruro li suferis, antaŭ ol la apostolo montris al li ŝian rifuĝejon.</p>

 <p id="cf2715">— Sed nun — li parolis — kiam mi vin retrovis, mi ne lasos vin ĉi tie, kontraŭ tiu fajro kaj la furiozaj amasoj. Homoj murdas sin reciproke apud la muroj, sklavoj ribelas kaj rabas. Dio sola scias, kiaj novaj plagoj povas ankoraŭ frapi Romon. Sed mi savos vin, <span class="nomo" lang="la" title="Ne-Esperanta nomo. Lingvo: Latino">Ligia</span>, kaj mi savos vin ĉiujn. Ho mia kara!... Ĉu vi volas, <span class="nomo" lang="la" title="Ne-Esperanta nomo. Lingvo: Latino">Ligia</span>, kaj vi ĉiuj, iri kun mi Antiumon? Tie ni prenos ŝipon kaj veturos Sicilion. Miaj posedaĵoj estas viaj posedaĵoj, miaj domoj estas viaj domoj. Aŭskultu min! En Sicilio ni trovos Aulusojn, mi redonos vin al <span class="nomo" lang="la" title="Ne-Esperanta nomo. Lingvo: Latino">Pomponia</span> kaj poste prenos vin el ŝiaj manoj. Vi ja, <em><span class="fremda" lang="la" title="Ne-Esperanta teksto. Lingvo: Latino">carissima,</span></em> ne timas min plu. Bapto ankoraŭ ne lavis min, sed demandu Petron, ĉu antaŭ momento, irante al vi, mi ne diris, ke mi volas esti vera konfesanto de Kristo, kaj ĉu mi lin ne petis, ke li baptu min, eĉ en tiu ĉi kabano de l’ fosisto. Fidu al mi, <span class="nomo" lang="la" title="Ne-Esperanta nomo. Lingvo: Latino">Ligia</span>, kaj vi ĉiuj fidu al mi.</p>

 <p id="cf2716"><span class="nomo" lang="la" title="Ne-Esperanta nomo. Lingvo: Latino">Ligia</span> aŭskultis kun lumanta vizaĝo liajn vortojn. Ĉiuj ili ĉi tie, antaŭe pro persekutoj flanke de la judoj, kaj nun pro la brulo kaj ĥaoso, kaŭzita de la katastrofo, vivis efektive en senĉesa necerteco kaj timo. Forveturo en la trankvilan Sicilion prezentus finon de ĉiuj maltrankviloj kaj kune komencus novan epokon de feliĉo en ilia vivo. Plie, se <span class="nomo" lang="la" title="Ne-Esperanta nomo. Lingvo: Latino">Vinicius</span> volus kunpreni nur, <span class="nomo" lang="la" title="Ne-Esperanta nomo. Lingvo: Latino">Ligia</span> solan, ŝi certe kontraŭstarus al la tento, ne volante forlasi Petron la apostolon kaj <span class="nomo" lang="la" title="Ne-Esperanta nomo. Lingvo: Latino">Linus</span>on, sed <span class="nomo" lang="la" title="Ne-Esperanta nomo. Lingvo: Latino">Vinicius</span> diris ja al ili: “Iru kun mi! miaj posedaĵoj estas viaj posedaĵoj, miaj domoj estas viaj domoj!”</p>

 <p id="cf2717">Do, klininte sin al lia mano, por ĝin kisi signe de obeo, ŝi diris:</p>

 <p id="cf2718">— Via hejmofajro estas mia hejmofajro.</p>

 <p id="cf2719">Poste, hontiĝinte, ke ŝi eldiris la vortojn, kiujn, laŭ la romana moro, diradis nur junedzinoj ĉe la edziniĝo, ŝi ekflamis de ruĝo kaj staris en la brilo de la fajro kun mallevita kapo, necerta, ĉu oni ŝin ne riproĉos pro tio.</p>

 <p id="cf2720">Sed en la okuloj de <span class="nomo" lang="la" title="Ne-Esperanta nomo. Lingvo: Latino">Vinicius</span> bildis sin nur senlima adoro. Li turnis sin poste al Petro kaj ekparolis denove:</p>

 <p id="cf2721">— Romo brulas laŭ la ordono de la cezaro. Jam en Antiumo li plendis, ke li neniam vidis grandan brulon. Sed se li ne hezitis antaŭ tia krimo, pensu, kio ankoraŭ povas okazi. Kiu scias, ĉu, veniginte la legiojn, li ne ordonos al ili elmurdi la loĝantojn? Kiu scias, kiaj proskripcioj sekvos, kiu scias, ĉu post la plago de fajro ne venos la plago de civila milito, de murdoj kaj de malsato? Savu vin, kaj ni savu <span class="nomo" lang="la" title="Ne-Esperanta nomo. Lingvo: Latino">Ligia</span>n. Tie ni traatendos trankvile la uraganon, kaj kiam ĝi pasos, vi revenos por semi denove vian semon.</p>

 <p id="cf2722">Ekstere, flanke de <span class="nomo" lang="la" title="Ne-Esperanta nomo. Lingvo: Latino">Ager Vaticanus</span>, aŭdiĝis, kvazaŭ por konfirmi la timojn de <span class="nomo" lang="la" title="Ne-Esperanta nomo. Lingvo: Latino">Vinicius</span>, iaj malproksimaj krioj, plenaj de furiozeco kaj teruro. En la sama momento alvenis ankaŭ la fosisto, la mastro de la kabano, kaj rapide ferminte la pordon, ekkriis:</p>

 <p id="cf2723">— Homoj murdas sin reciproke apud la cirko de <span class="nomo" lang="la" title="Ne-Esperanta nomo. Lingvo: Latino">Nero</span>. Sklavoj kaj gladiatoroj ekatakis civitanojn.</p>

 <p id="cf2724">— Ĉu vi aŭdas? — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2725">— Pleniĝas la mezuro — diris la apostolo — kaj la batoj estos, kiel senlima maro.</p>

 <p id="cf2726">Poste li turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj, montrante <span class="nomo" lang="la" title="Ne-Esperanta nomo. Lingvo: Latino">Ligia</span>n, diris:</p>

 <p id="cf2727">— Prenu tiun ĉi knabinon, kiun Dio al vi destinis, kaj savu ŝin. <span class="nomo" lang="la" title="Ne-Esperanta nomo. Lingvo: Latino">Linus</span>, kiu estas malsana, kaj <span class="nomo" lang="la" title="Ne-Esperanta nomo. Lingvo: Latino">Ursus</span> forveturu kun vi.</p>

 <p id="cf2728">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu ekamis la apostolon per la tuta forto de sia pasia animo, vokis:</p>

 <p id="cf2729">— Mi ĵuras al vi, majstro, ke mi ne lasos vin ĉi tie al pereo.</p>

 <p id="cf2730">— Kaj la Sinjoro benos vin por via bonvolo — respondis la apostolo — sed ĉu vi ne aŭdis, ke Kristo trifoje ripetis al mi apud la lago: “Paŝtu miajn ŝafojn!”</p>

 <p id="cf2731"><span class="nomo" lang="la" title="Ne-Esperanta nomo. Lingvo: Latino">Vinicius</span> eksilentis.</p>

 <p id="cf2732">— Se do vi, al kies zorgado neniu min konfidis, diras, ke vi ne lasos min ĉi tie al pereo, kiel vi volas, ke mi forlasu mian ŝafaron en la tago de l’ sortobato? Kiam estis fulmotondro sur la lago kaj kiam ni timis en niaj koroj, Li ne forlasis nin, kiel do mi, Lia fidela servanto, ne sekvu la ekzemplon de mia Sinjoro?</p>

 <p id="cf2733">Subite <span class="nomo" lang="la" title="Ne-Esperanta nomo. Lingvo: Latino">Linus</span> levis sian malgrasan vizaĝon kaj demandis:</p>

 <p id="cf2734">— Kaj kiel mi ne sekvu vian ekzemplon, reprezentanto de la Sinjoro?</p>

 <p id="cf2735"><span class="nomo" lang="la" title="Ne-Esperanta nomo. Lingvo: Latino">Vinicius</span> komencis ŝovi la manon sur la kapo, kvazaŭ li batalus kun si mem aŭ baraktus kun la pensoj, poste, ekkaptinte la manon de <span class="nomo" lang="la" title="Ne-Esperanta nomo. Lingvo: Latino">Ligia</span>, li diris per voĉo, en kiu vibris la energio de roma soldato.</p>

 <p id="cf2736">— Aŭskultu min, Petro, <span class="nomo" lang="la" title="Ne-Esperanta nomo. Lingvo: Latino">Linus</span> kaj vi, <span class="nomo" lang="la" title="Ne-Esperanta nomo. Lingvo: Latino">Ligia</span>! mi parolis, kion diktis al mi mia homa saĝo, sed vi havas alian, kiu pensas ne pri la propra sekureco, sed pri la ordonoj de la Savinto. Jes! mi tion ankoraŭ ne komprenis kaj eraris, ĉar la vualo ne estas ankoraŭ forigita de miaj okuloj kaj la antaŭa naturo resonas en mi. Sed ĉar mi amas Kriston kaj volas esti Lia servanto, tial, kvankam la afero koncernas ion pli gravan al mi, ol mian kapon, mi nun genuiĝas antaŭ vi kaj ĵuras, ke mi ankaŭ plenumos la ordonon de amo kaj ne forlasos miajn fratojn en la tago de l’ sortobato!</p>

 <p id="cf2737">Dirinte ĉi tion, li ekgenuis kaj subite ekregis lin ekstazo: la okulojn kaj la manojn li levis supren kaj komencis voki:</p>

 <p id="cf2738">— Ĉu mi komprenas Vin jam, ho Kristo! ĉu mi jam indas Vin?</p>

 <p id="cf2739">Liaj manoj tremis, la okuloj ekbrilis de larmoj, la korpon skuis tremo de kredo kaj amo, kaj Petro la apostolo prenis argilan amforon kun akvo kaj, proksimiĝinte al li, diris solene:</p>

 <p id="cf2740">— Mi vin baptas, en la nomo de la Patro, de la Filo kaj de la Spirito, amen!</p>

 <p id="cf2741">Tiam religia ekstazo ekregis ĉiujn ĉeestantojn. Ŝajnis al ili, ke la kabano pleniĝas per ia supertera lumo, ke ili aŭdas superteran muzikon, ke la roko de la kaverno malfermiĝas super iliaj kapoj, ke el la ĉielo flugas al ili amasoj da anĝeloj, kaj fore, supre, vidiĝas kruco kaj manoj tranajlitaj, benantaj.</p>

 <p id="cf2742">Dume el ekstere aŭdiĝadis la krioj de la batalantoj kaj la bruo de la flamoj el la brulanta urbo.</p>

 </div>

 <div class="chapitro" id="quovadis49"> <h3 id="cf2743">ĈAPITRO <span class="num" title="">XLIX</span> </h3> <p id="cf2744">Homaj amasoj tendostariĝis en la grandiozaj ĝardenoj de la cezaro, en la iamaj de <span class="nomo" lang="la" title="Ne-Esperanta nomo. Lingvo: Latino">Domitia</span> kaj <span class="nomo" lang="la" title="Ne-Esperanta nomo. Lingvo: Latino">Agrippina</span>, sur la kampo de Marso, en la ĝardenoj de <span class="nomo" lang="la" title="Ne-Esperanta nomo. Lingvo: Latino">Pompejus</span>, <span class="nomo" lang="la" title="Ne-Esperanta nomo. Lingvo: Latino">Sallustius</span> kaj Maecenas. Oni okupis portikojn, konstruaĵojn, destinitajn por pilkludo, ĉarmajn somerdomojn kaj budojn, konstruitajn por bestoj. Pavoj, fenikopteroj, cignoj kaj strutoj, gazeloj kaj antilopoj el Afriko, cervoj kaj kapreoloj iĝis viktimoj de la amasoj. Oni komencis venigadi manĝoprovizojn el Ostio tiel abunde, ke sur flosoj kaj diversspecaj ŝipoj oni povis iri de unu bordo de Tibro al la alia, kiel sur ponto. Oni disdonadis grenon treege malkare, por la prezo de tri sestercoj, kaj al malriĉuloj tute senpage. Oni venigis grandegajn provizojn da vino, olivoleo kaj kaŝtanoj, el montaroj oni alpeladis ĉiutage amasojn da bovoj kaj ŝafoj. Mizeruloj, kiuj antaŭ la brulo rifuĝadis en la malriĉaj stratetoj de <span class="nomo" lang="la" title="Ne-Esperanta nomo. Lingvo: Latino">Suburra</span> kaj en la ordinara tempo suferadis malsaton, vivis nun pli bone, ol antaŭe. La minaco de malsato estis decide forigita, pli malfacile estis tamen antaŭgardi kontraŭ perfortoj, raboj kaj malleĝaĵoj. La vaga vivo sekurigis senpunecon al rabuloj, tiom pli, ke ili proklamadis sin adorantoj de la cezaro kaj ne avaris al li aplaŭdojn, kie ajn li montriĝis. Ĉar, krome, la oficoj pro la forto de la faktoj malaktiviĝis kaj kune mankis loke sufiĉaj armofortoj, kiuj povus kontraŭagi la memvolajn agojn, tial en la urbo, loĝata de friponoj el la tuta tiama mondo, havis lokon aferoj super la homa imago. Ĉiunokte okazadis bataloj, murdoj, forkaptoj de virinoj kaj infanoj. Apud Porta Murgionis, kie estis haltejo por brutaroj, alpelataj el Kampanio, okazadis bataloj, en kiuj pereadis centoj da homoj. Ĉiumatene la bordoj de Tibro svarmis de dronigitaj korpoj, kiujn neniu enterigis kaj kiuj, rapide putrante pro la varmego, plenigadis la aeron per sufoka malbonodoro. En la tendaro komenciĝis malsanoj kaj homoj pli timemaj antaŭvidis grandan epidemion.</p>

 <p id="cf2745">Kaj la urbo brulis senĉese. Nur en la sesa tago la brulo, trafinte la malplenajn spacojn de Eskvilino, sur kiuj oni intence detruis grandan nombron da domoj, komencis malfortiĝadi. Sed amasoj da ardantan karbo lumis ankoraŭ tiel brile, ke la popolo ne volis kredi, ke ĝi estas jam fino de la plago. Efektive en la sepa tago la brulo reeksplodis kun nova forto en la konstruaĵoj de <span class="nomo" lang="la" title="Ne-Esperanta nomo. Lingvo: Latino">Tigellinus</span>, sed pro manko de materialo ĝi daŭris jam mallonge. Nur domoj, trae bruligitaj, faladis ankoraŭ tie kaj ie, ŝprucigante supren flamajn serpentojn kaj kolonojn da fajreroj. Sed iom post iom la funde ardantaj ruboj komencis supraĵe iĝadi nigraj. La ĉielo post sunsubiro ĉesis lumi de sanga brulruĝo kaj nur nokte en la vasta nigra dezerto saltis bluaj flamlangoj, eliĝantaj el amasoj da karbo.</p>

 <p id="cf2746">El la dekkvar kvartaloj de Romo restis apenaŭ kvar, kalkulante en tio ankaŭ Transtibron. La ceteron formanĝis la flamoj. Kiam fine cindriĝis la karbomasoj, oni vidis de Tibro ĝis Eskvilino grandegan spacon grizan, malgajan, mortan, sur kiu elstaris vicoj da kamentuboj, kvazaŭ tombaj kolonoj en tombejoj. Inter tiuj kolonoj vagis tage funebraj aroj da homoj, serĉantaj jen karajn objektojn, jen la ostojn de karaj personoj. Nokte hundoj hurlis sur la cindraro kaj sur la ruinoj de la iamaj domoj.</p>

 <p id="cf2747">La tuta malavareco kaj helpo, kiun la cezaro elmontris al la popolo, ne retenis minacojn kaj eksciton. Kontenta estis sole amaso da friponoj, ŝtelistoj kaj senhejmaj mizeruloj, kiuj povis ĝissate manĝi, trinki kaj rabi. Sed homoj, kiuj perdis siajn plej proksimajn personojn kaj havaĵojn, ne lasis pacigi sin per la malfermo de la ĝardenoj, nek per la disdonado de greno, nek per la promesoj de cirkludoj kaj donacoj. La malfeliĉo estis tro granda kaj tro senekzempla. Aliajn, en kiuj bruletis ankoraŭ ia fajrero de amo al la urbo-patrujo, malesperigis la famo, ke la malnova nomo <em lang="la" title="Ne-Esperanta teksto. Lingvo: Latino"><span class="nomo">Roma</span></em> devas malaperi de la supraĵo de la tero kaj ke la cezaro intencas konstrui sur la cindroj novan urbon, nomotan <span class="nomo" lang="la" title="Ne-Esperanta nomo. Lingvo: Latino">Neropolis</span>. La ondo de malkontenteco ŝvelis de tago al tago, kaj malgraŭ flatoj de la aŭgustanoj, malgraŭ mensogoj de <span class="nomo" lang="la" title="Ne-Esperanta nomo. Lingvo: Latino">Tigellinus</span>, <span class="nomo" lang="la" title="Ne-Esperanta nomo. Lingvo: Latino">Nero</span>, sentema al la favoro de la amasoj, kiel neniu el la antaŭaj cezaroj, pensis kun teruro, ke en tiu silenta batalo pro vivo aŭ morto, kiun li faris kontraŭ la patricioj kaj la senato, li povas resti senapoga. La aŭgustanoj mem estis ne malpli teruritaj, ĉar ĉiu morgaŭo povis alporti al ili pereon. <span class="nomo" lang="la" title="Ne-Esperanta nomo. Lingvo: Latino">Tigellinus</span> pripensis venigon de kelkaj legioj el Malgranda Azio. <span class="nomo" lang="la" title="Ne-Esperanta nomo. Lingvo: Latino">Vatinius</span>, kiu ridis eĉ tiam, kiam oni lin vangofrapis, perdis la humoron; <span class="nomo" lang="la" title="Ne-Esperanta nomo. Lingvo: Latino">Vitelius</span> perdis la apetiton.</p>

 <p id="cf2748">Aliaj konsilis inter si, kiel forturni la danĝeron, ĉar neniu malkonsciis, ke se iu eksplodo polvigus la cezaron, tiam, eble krom la sola <span class="nomo" lang="la" title="Ne-Esperanta nomo. Lingvo: Latino">Petronius</span>, nek unu el la aŭgustanoj savus sian vivon. Al iliaj influoj oni ja atribuis la frenezaĵojn de <span class="nomo" lang="la" title="Ne-Esperanta nomo. Lingvo: Latino">Nero</span>, al iliaj inspiroj oni imputis ĉiujn krimojn, kiujn li plenumis. La malamo kontraŭ ili estis preskaŭ pli granda, ol kontraŭ li mem.</p>

 <p id="cf2749">Ili komencis do streĉi la mensojn, pensante, kiel senŝarĝiĝi de la respondeco por la bruligo de la urbo. Sed volante senŝarĝigi sin mem, ili devis purigi de la suspektoj ankaŭ la cezaron, ĉar alie neniu kredus, ke ili ne estis la kaŭzintoj de la malfeliĉego. <span class="nomo" lang="la" title="Ne-Esperanta nomo. Lingvo: Latino">Tigellinus</span> interkonsilis tiucele kun <span class="nomo" lang="la" title="Ne-Esperanta nomo. Lingvo: Latino">Domitius Afer</span> kaj eĉ kun <span class="nomo" lang="la" title="Ne-Esperanta nomo. Lingvo: Latino">Seneca</span>, kvankam li malamegis la maljunan filozofon. <span class="nomo" lang="la" title="Ne-Esperanta nomo. Lingvo: Latino">Poppaea</span>, komprenante ankaŭ, ke la pereo de <span class="nomo" lang="la" title="Ne-Esperanta nomo. Lingvo: Latino">Nero</span> estus kune verdikto kontraŭ ŝi, petis konsilon de siaj konfidatoj kaj hebreaj pastroj, ĉar oni supozis ĝenerale, ke de kelkaj jaroj ŝi konfesis la kredon je Jehovo. <span class="nomo" lang="la" title="Ne-Esperanta nomo. Lingvo: Latino">Nero</span> mem elpensadis rimedojn, ofte terurajn, pli ofte arlekenajn, kaj alterne li subiĝadis al teruro aŭ ludis, kiel infano, antaŭ ĉio li tamen plendis.</p>

 <p id="cf2750">Foje en la domo de <span class="nomo" lang="la" title="Ne-Esperanta nomo. Lingvo: Latino">Tiberius</span>, kiu estis savita de la brulo, daŭris longa kaj senefika interkonsilo. <span class="nomo" lang="la" title="Ne-Esperanta nomo. Lingvo: Latino">Petronius</span> proponis lasi for la zorgojn kaj veturi Grekujon, poste Egipton kaj Malgrandan Azion. La vojaĝo estis jam delonge intencata, kial do ĝin prokrasti, se en Romo estas malgaje kaj danĝere.</p>

 <p id="cf2751">La cezaro akceptis la konsilon kun fervoro, sed <span class="nomo" lang="la" title="Ne-Esperanta nomo. Lingvo: Latino">Seneca</span>, pensinte dum momente, diris:</p>

 <p id="cf2752">— Veturi estos facile, sed poste reveni — malpli facile.</p>

 <p id="cf2753">— Je Heraklo! — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — reveni oni povus fronte de la aziaj legioj.</p>

 <p id="cf2754">— Tiel mi faros — ekkriis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf2755">Sed <span class="nomo" lang="la" title="Ne-Esperanta nomo. Lingvo: Latino">Tigellinus</span> komencis kontraŭparoli. Li mem sciis nenion elpensi, kaj se la ideo de <span class="nomo" lang="la" title="Ne-Esperanta nomo. Lingvo: Latino">Petronius</span> venus en lian kapon, sendube li deklarus ĝin kiel savan, nun tamen gravis al li, ke <span class="nomo" lang="la" title="Ne-Esperanta nomo. Lingvo: Latino">Petronius</span> ne montriĝu refoje la sola homo, kiu en malfacilaj momentoj scias savi ĉion kaj ĉiujn.</p>

 <p id="cf2756">— Aŭskultu min, dia! — li diris — la konsilo estas pereiga! Antaŭ ol vi atingos Ostion, komenciĝos civila milito; kiu scias, ĉu iu el la vivantaj ankoraŭ idoj de la dia Aŭgusto ne proklamos sin cezaro, kaj tiam kion ni faros, se la legioj partiiĝos kun li?</p>

 <p id="cf2757">— Ni faros tion — respondis <span class="nomo" lang="la" title="Ne-Esperanta nomo. Lingvo: Latino">Nero</span> — ke antaŭe ni klopodos, ke ekmanku la idoj de Aŭgusto. Ili jam estas nemultaj, facile do estos liberiĝi de ili.</p>

 <p id="cf2758">— Oni povas ĝin fari, sed ĉu nur tio ĉi gravas? Miaj soldatoj eĉ hieraŭ aŭdis en la amaso, ke cezaro devus esti viro tia, kiel <span class="nomo" lang="la" title="Ne-Esperanta nomo. Lingvo: Latino">Thraseas</span>.</p>

 <p id="cf2759"><span class="nomo" lang="la" title="Ne-Esperanta nomo. Lingvo: Latino">Nero</span> ekmordis la lipojn. Post momento li tamen levis la okulojn supren kaj diris:</p>

 <p id="cf2760">— Nesatigeblaj sendankuloj. Ili havas sufiĉe da greno kaj da karbo, sur kiu ili povas baki flanojn, kion pli ili volas?</p>

 <p id="cf2761">Al tio ĉi <span class="nomo" lang="la" title="Ne-Esperanta nomo. Lingvo: Latino">Tigellinus</span> diris:</p>

 <p id="cf2762">— Venĝon.</p>

 <p id="cf2763">Sekvis silento. Subite la cezaro ekstaris, levis la manon supren kaj diris:</p>

 <p id="cf2764">“La koroj serĉas venĝon, kaj venĝo — viktimon.”</p>

 <p id="cf2765">Poste, forgesinte pri ĉio, li vokis kun radianta vizaĝo:</p>

 <p id="cf2766">— Oni donu al mi tabuletojn kaj skribilon, por ke mi notu tiun ĉi verson. Neniam <span class="nomo" lang="la" title="Ne-Esperanta nomo. Lingvo: Latino">Lucanus</span> komponis ion similan. Ĉu vi rimarkis, ke mi trovis ĝin en unu sekundo?</p>

 <p id="cf2767">— Ho, senkampara! — respondis kelkaj voĉoj.</p>

 <p id="cf2768"><span class="nomo" lang="la" title="Ne-Esperanta nomo. Lingvo: Latino">Nero</span> notis la verson kaj diris:</p>

 <p id="cf2769">— Jes! la venĝon serĉas viktimon.</p>

 <p id="cf2770">Poste li rigardis ĉirkaŭen, al la ĉeestantoj.</p>

 <p id="cf2771">— Kaj se ni disvastigus la famon, ke <span class="nomo" lang="la" title="Ne-Esperanta nomo. Lingvo: Latino">Vatinius</span> ordonis bruligi la urbon, kaj oferus lin al la venĝo de la popolo?</p>

 <p id="cf2772">— Ho dia! kio mi estas? — ekkriis <span class="nomo" lang="la" title="Ne-Esperanta nomo. Lingvo: Latino">Vatinius</span>.</p>

 <p id="cf2773">— Vere! oni bezonas iun pli grandan, ol vi... <span class="nomo" lang="la" title="Ne-Esperanta nomo. Lingvo: Latino">Vitelius</span>on?</p>

 <p id="cf2774"><span class="nomo" lang="la" title="Ne-Esperanta nomo. Lingvo: Latino">Vitelius</span> paliĝis, sed li komencis ridi.</p>

 <p id="cf2775">— Mia graso — li diris — povus nur refajrigi la brulon.</p>

 <p id="cf2776">Sed <span class="nomo" lang="la" title="Ne-Esperanta nomo. Lingvo: Latino">Nero</span> pensis pri io alia, ĉar li serĉis en la animo viktimon, kiu efektive povus satigi la koleron de la popolo, kaj li trovis, kion li serĉis:</p>

 <p id="cf2777">— <span class="nomo" lang="la" title="Ne-Esperanta nomo. Lingvo: Latino">Tigellinus</span> — li diris post momento — vi bruligis Romon!</p>

 <p id="cf2778">La ĉeestantojn trakuris tremo. Ili komprenis, ke ĉi-foje la cezaro ĉesis ŝerci kaj ke venas momento riĉa je sekvoj.</p>

 <p id="cf2779">Kaj la vizaĝo de <span class="nomo" lang="la" title="Ne-Esperanta nomo. Lingvo: Latino">Tigellinus</span> kuntiriĝis, kiel faŭko de mordopreta hundo.</p>

 <p id="cf2780">— Mi bruligis Romon laŭ via ordono — li diris.</p>

 <p id="cf2781">Ili komencis rigardi unu la alian, kiel du demonoj. Sekvis tia silento, ke oni aŭdis zumadon de muŝoj, flugantaj tra la <em><span class="fremda" lang="la" title="Ne-Esperanta teksto. Lingvo: Latino">atrium</span></em>.</p>

 <p id="cf2782">— <span class="nomo" lang="la" title="Ne-Esperanta nomo. Lingvo: Latino">Tigellinus</span> — ekparolis <span class="nomo" lang="la" title="Ne-Esperanta nomo. Lingvo: Latino">Nero</span> — ĉu vi min amas?</p>

 <p id="cf2783">— Vi scias, sinjoro.</p>

 <p id="cf2784">— Oferu vin por mi.</p>

 <p id="cf2785">— Dia cezaro — respondis <span class="nomo" lang="la" title="Ne-Esperanta nomo. Lingvo: Latino">Tigellinus</span> — kial vi donas al mi dolĉan trinkaĵon, kiun mi ne povas levi al buŝo? La popolo murmuras kaj ribelas, ĉu vi volas, ke ankaŭ la pretorianoj komencu ribeli?</p>

 <p id="cf2786">La sento de teruro ekpremis la korojn de la ĉeestantoj. <span class="nomo" lang="la" title="Ne-Esperanta nomo. Lingvo: Latino">Tigellinus</span> estis prefekto de la pretorio kaj liaj vortoj havis simple la sencon de minaco. <span class="nomo" lang="la" title="Ne-Esperanta nomo. Lingvo: Latino">Nero</span> mem komprenis ĝin kaj lia vizaĝo kovriĝis per paleco.</p>

 <p id="cf2787">Subite eniris <span class="nomo" lang="la" title="Ne-Esperanta nomo. Lingvo: Latino">Epaphroditus</span>, liberigito de la cezaro, kun la sciigo, ke la dia aŭgustino deziras tuj vidi <span class="nomo" lang="la" title="Ne-Esperanta nomo. Lingvo: Latino">Tigellinus</span>on, ĉar estas ĉe ŝi homoj, kiujn la prefekto devas elaŭskulti.</p>

 <p id="cf2788"><span class="nomo" lang="la" title="Ne-Esperanta nomo. Lingvo: Latino">Tigellinus</span> riverencis al la cezaro kaj eliris kun vizaĝo trankvila kaj malestima. Jen, kiam oni volis lin ekbati, li montris la dentojn, li konigis, kio li estas, kaj konante la timemon de <span class="nomo" lang="la" title="Ne-Esperanta nomo. Lingvo: Latino">Nero</span>, li estis certa, ke tiu mondreganto neniam kuraĝos levi kontraŭ lin la manon.</p>

 <p id="cf2789">Kaj <span class="nomo" lang="la" title="Ne-Esperanta nomo. Lingvo: Latino">Nero</span> sidis momente en silento, sed vidante, ke la ĉeestantoj atendas de li iun vorton, li diris:</p>

 <p id="cf2790">— Mi elvartis serpenton ĉe la sino.</p>

 <p id="cf2791"><span class="nomo" lang="la" title="Ne-Esperanta nomo. Lingvo: Latino">Petronius</span> movis la ŝultrojn, kvazaŭ volante diri, ke al tia serpento ne estas malfacile frakasi la kapon.</p>

 <p id="cf2792">— Kion vi diras? Parolu, konsilu! — ekkriis <span class="nomo" lang="la" title="Ne-Esperanta nomo. Lingvo: Latino">Nero</span>, rimarkinte lian movon — al vi sola mi fidas, ĉar vi havas pli da saĝo, ol ili ĉiuj, kaj vi amas min.</p>

 <p id="cf2793"><span class="nomo" lang="la" title="Ne-Esperanta nomo. Lingvo: Latino">Petronius</span> jam estis dironta: “Nomu min prefekto de la pretorio, kaj mi transdonos al la popolo <span class="nomo" lang="la" title="Ne-Esperanta nomo. Lingvo: Latino">Tigellinus</span>on kaj kvietigos en unu tago la urbon”. Sed lia denaska maldiligenteco superis. Esti prefekto signifis, ĝuste dirante, porti sur la ŝultroj la personon de la cezaro kaj milojn da publikaj aferoj. Por kio li faru al si tiujn zorgojn? Ĉu ne estas pli bone legadi versaĵojn en la ĉarma biblioteko, rigardadi vazojn kaj statuojn, aŭ, tenante ĉe la brusto la dian korpon de <span class="nomo" lang="la" title="Ne-Esperanta nomo. Lingvo: Latino">Eunice</span>, fingroludadi per ŝiaj oraj haroj kaj klinadi la buŝon al ŝia korala buŝo?</p>

 <p id="cf2794">Li do diris:</p>

 <p id="cf2795">— Mi konsilas veturi Aĥajon.</p>

 <p id="cf2796">— Ha — respondis <span class="nomo" lang="la" title="Ne-Esperanta nomo. Lingvo: Latino">Nero</span> — mi atendis de vi ion pli. La senato min malamegas. Se mi forveturos, kiu povas garantii, ke ili ne ekribelos kontraŭ mi kaj ne proklamos iun alian cezaron? La popolo estis al mi iam fidela, sed nun ĝi sekvos ilin... Je Hadeso! se tiu senato kaj tiu popolo havas unu solan kapon!...</p>

 <p id="cf2797">— Permesu diri al vi, ho dia, ke volante konservi Romon, oni devas konservi almenaŭ kelkajn romanojn — diris <span class="nomo" lang="la" title="Ne-Esperanta nomo. Lingvo: Latino">Petronius</span> kun rideto.</p>

 <p id="cf2798">Sed <span class="nomo" lang="la" title="Ne-Esperanta nomo. Lingvo: Latino">Nero</span> komencis plendi:</p>

 <p id="cf2799">— Kion mi havas de Romo kaj de la romanoj? Oni aŭskultus min en Aĥajo. Ĉi tie ĉirkaŭas min nur perfido. Ĉiuj min forlasas! kaj vi ankaŭ estas pretaj min perfidi! Mi scias tion, mi scias! Vi eĉ ne pensas, kion diros pri vi la postaj generacioj, se vi forlasos tian artiston, kiel min.</p>

 <p id="cf2800">Ĉe tio ĉi li manfrapis la frunton kaj ekkriis:</p>

 <p id="cf2801">— Vere!... Meze de tiuj zorgoj forgesas mi ankaŭ, kio mi estas.</p>

 <p id="cf2802">Dirinte ĉi tion, li turnis sin al <span class="nomo" lang="la" title="Ne-Esperanta nomo. Lingvo: Latino">Petronius</span> kun vizaĝo jam tute sereniĝinta.</p>

 <p id="cf2803">— <span class="nomo" lang="la" title="Ne-Esperanta nomo. Lingvo: Latino">Petronius</span> — li diris — la popolo murumuras, sed se mi prenus liuton kaj irus kun ĝi sur la Marsan kampon, se mi kantus al ĝi tiun kanton, kiun vi aŭdis dum la brulo, ĉu vi kredas, ke mi ne kortuŝus ĝin per mia kanto, kiel iam Orfeo kortuŝis la sovaĝajn bestojn?</p>

 <p id="cf2804">Al tio ĉi respondis <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, kiu deziris reveni plej baldaŭ al siaj sklavinoj, venigitaj el Antiumo, kaj malpaciencis jam delonge:</p>

 <p id="cf2805">— Sendube, cezaro, se oni lasus vin komenci.</p>

 <p id="cf2806">— Ni veturu Grekujon! — diris <span class="nomo" lang="la" title="Ne-Esperanta nomo. Lingvo: Latino">Nero</span>, tedite.</p>

 <p id="cf2807">Sed en la sama momente eniris <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj post ŝi <span class="nomo" lang="la" title="Ne-Esperanta nomo. Lingvo: Latino">Tigellinus</span>. La okuloj de la ĉeestantoj direktis sin malgraŭvole al li, ĉar neniam iu triumfanto surveturis tiel fiere Kapitolon, kiel li ekstaris antaŭ la cezaro.</p>

 <p id="cf2808">Poste li komencis paroli malrapide kaj klare, per voĉo, en kiu sonis kvazaŭ grinco de fero:</p>

 <p id="cf2809">— Aŭskultu min, cezaro, ĉar mi povas diri al vi: mi trovis! La popolo avidas venĝon kaj viktimon, ne unu tamen, sed centojn kaj milojn. Ĉu vi aŭdis iam, sinjoro, kiu estis Chrestos, krucumita de <span class="nomo" lang="la" title="Ne-Esperanta nomo. Lingvo: Latino">Pontius Pilatus</span>? kaj ĉu vi scias, kiuj estas kristanoj? Ĉu mi ne rakontis al vi pri iliaj krimoj kaj senhontaj ritoj, pri iliaj antaŭdiroj, ke la mondo pereos de fajro? La popolo malamas ilin kaj suspektas. Neniu vidis ilin en la temploj, ĉar niajn diojn ili konsideras malbonaj spiritoj, neniam ili estas en Stadium, ĉar ili malestimas la veturojn. Neniam la manoj de iu kristano honoris vin per aplaŭdo. Neniam iu el ili konfesis vin dio. Ili estas malamikoj de la homa gento, malamikoj de la urbo kaj de vi, sinjoro. La popolo murmuras kontraŭ vi, sed ne vi, cezaro, ordonis al mi bruligi Romon, kaj ne mi ĝin bruligis... La popolo soifas venĝon — ĝi havu venĝon. La popolo soifas sangon kaj cirkludojn — ĝi havu ilin. La popolo suspektas vin — ĝiaj suspektoj direktiĝu aliflanken.</p>

 <p id="cf2810"><span class="nomo" lang="la" title="Ne-Esperanta nomo. Lingvo: Latino">Nero</span> aŭskultis komence kun granda miro. Sed laŭgrade kiel <span class="nomo" lang="la" title="Ne-Esperanta nomo. Lingvo: Latino">Tigellinus</span> parolis, la aktora vizaĝo de la cezaro komencis ŝanĝi sin kaj alprenadi alterne la esprimon de kolero, doloro, kompato kaj indigno. Subite li leviĝis kaj, deĵetinte la togon, kiu falis al liaj piedoj, etendis supren ambaŭ manojn kaj momente restis tiel en silento.</p>

 <p id="cf2811">Fine li ekparolis per la voĉo de tragika aktoro:</p>

 <p id="cf2812">— Zeŭso, Apolono, Hero, Ateno, Persefono kaj vi ĉiuj senmortaj dioj, kial vi ne donis al ni vian helpon? Kian malbonon faris la malfeliĉa urbo al tiuj krueluloj, ke ili ĝin tiel senkompate bruligis?</p>

 <p id="cf2813">— Ili estis malamikoj de la homa gento kaj de vi, sinjoro — diris <span class="nomo" lang="la" title="Ne-Esperanta nomo. Lingvo: Latino">Poppaea</span>.</p>

 <p id="cf2814">Kaj aliaj komencis voki:</p>

 <p id="cf2815">— Faru justecon! Punu la brulmetintojn! La dioj mem volas venĝon!</p>

 <p id="cf2816">Li sidiĝis, mallevis la kapon al la brusto kaj denove silentis, kvazaŭ tondrofrapita de la malnobleco, pri kiu li ekaŭdis. Sed post momento li ekskuis la manojn kaj ekparolis:</p>

 <p id="cf2817">— Kiaj punoj kaj kiaj torturoj indas tian krimon?... Sed la dioj min inspiros kaj kun la helpo de la potencoj de Tartaro mi faros al mia malfeliĉa popolo tian spektaklon, ke dum jarcentoj ĝi min danke rememorados.</p>

 <p id="cf2818">La frunton de <span class="nomo" lang="la" title="Ne-Esperanta nomo. Lingvo: Latino">Petronius</span> koviris subite nubo. Li ekpensis pri la danĝero, kiu ekpezos super <span class="nomo" lang="la" title="Ne-Esperanta nomo. Lingvo: Latino">Ligia</span>, super <span class="nomo" lang="la" title="Ne-Esperanta nomo. Lingvo: Latino">Vinicius</span>, kiun li amis, kaj super ĉiuj tiuj homoj, kies instruon li malakceptis, sed pri kies senkulpeco li estis konvinkita. Li ekpensis ankaŭ, ke komenciĝos unu el tiuj sangaj orgioj, kiujn ne toleris liaj okuloj de belamanto. Sed antaŭ ĉio li diris al si: “Mi devas savi <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiu freneziĝos, se tiu knabino pereos”, kaj tiu ĉi konsidero superis ĉiujn aliajn, ĉar <span class="nomo" lang="la" title="Ne-Esperanta nomo. Lingvo: Latino">Petronius</span> bone komprenis, ke li komencas ludon tiel danĝeran, kiel neniam en la vivo li ludis.</p>

 <p id="cf2819">Li komencis tamen paroli facilmaniere kaj senzorge, kiel li parolis ordinare, kritikante aŭ mokante nesufiĉe estetikajn ideojn de la cezaro kaj de la aŭgustanoj:</p>

 <p id="cf2820">— Vi trovis do la viktimojn! Bone! Vi povas eĉ sendi ilin sur arenojn aŭ vesti per la “doloraj tunikoj”. Ankaŭ bone! Sed aŭskultu min: vi havas la aŭtoritaton, vi havas la pretorianojn, vi havas la forton, estu do sinceraj, tiam almenaŭ, kiam neniu vin aŭdas. Trompu la popolon, sed ne vin mem. Transdonu al la popolo la kristanojn, kondamnu ilin al torturoj laŭ via plaĉo, havu tamen la kuraĝon diri al vi, ke ne ili bruligis Romon!... Fi! Vi nomas min arbitro de eleganteco, do mi deklaras, ke mi malamas mizerajn komediojn. Fi! Ha, kiel ĉio tio memorigas al mi la teatrajn budojn apud <span class="nomo" lang="la" title="Ne-Esperanta nomo. Lingvo: Latino">Porta Asinaria</span>, kie la aktoroj, por distri la antaŭurban publikon, ludas diojn kaj reĝojn, kaj post la spektaklo trinkas acidan vinon kun bulbo aŭ ricevas batojn. Estu vere dioj kaj reĝoj, ĉar mi diras al vi, ke vi povas al vi permesi ĉi tion. Koncerne vin, cezaro, vi minacis nin per la juĝo de la postaj generacioj, sed pensu, ke ili juĝos vin ankaŭ. Je la dia Klio! <span class="nomo" lang="la" title="Ne-Esperanta nomo. Lingvo: Latino">Nero</span> la mondreganto, <span class="nomo" lang="la" title="Ne-Esperanta nomo. Lingvo: Latino">Nero</span> la dio bruligis Romon, ĉar li estis tiel potenca sur la tero, kiel Zeŭso sur Olimpo. <span class="nomo" lang="la" title="Ne-Esperanta nomo. Lingvo: Latino">Nero</span> la poeto tiel amis poezion, ke li oferis por ĝi la patrujon! De la komenco de l’ mondo neniu faris ion similan. Mi petegas vin, en la nomo de la naŭ Libetridoj, ne rezignu tian gloran, ĉar kantoj pri vi sonos ĝis la fino do la jarcentoj. Kio estos kompare kun vi Priamo? kio Agamemnono? kio Aĥilo? kio la dioj mem? Ne gravas, ĉu la bruligo de Romo estas faro bona, sed ĝi estas granda kaj eksterordinara! Kaj krome mi diras al vi, ke la popolo ne levos kontraŭ vin la manon. Malvere! Havu kuraĝon! gardu vin de faroj malindaj je vi, ĉar minacas al vi nur tio, ke la postaj generacioj povos diri, “<span class="nomo" lang="la" title="Ne-Esperanta nomo. Lingvo: Latino">Nero</span> bruligis Romon, sed estante malgrandanima cezaro kaj malgrandanima poeto, li malkonfesis sian grandan faron pro timo kaj ŝarĝis per la kulpo senkulpulojn!”</p>

 <p id="cf2821">La vortoj de <span class="nomo" lang="la" title="Ne-Esperanta nomo. Lingvo: Latino">Petronius</span> forte impresadis ordinare Neron, sed ĉi-foje <span class="nomo" lang="la" title="Ne-Esperanta nomo. Lingvo: Latino">Petronius</span> mem ne faris al si iluziojn, ĉar li komprenis, ke tio, kion li diras, estas la lasta rimedo, kiu povas, vere, en favora okazo savi la kristanojn, sed pli certe ankoraŭ povas pereigi lin mem. Li ne hezitis tamen, ĉar li faris ĝin por <span class="nomo" lang="la" title="Ne-Esperanta nomo. Lingvo: Latino">Vinicius</span>, kiun li amis, kaj por la hazardo, per kiu li ludis. “La kuboj estas ĵetitaj, li parolis al si, kaj mi vidos, kiom la timo pri la propra kapo superos en la simio la gloramon.”</p>

 <p id="cf2822">Kaj en la animo li ned dubis, ke tamen superos la timo.</p>

 <p id="cf2823">Dume post liaj vortoj sekvis silento. <span class="nomo" lang="la" title="Ne-Esperanta nomo. Lingvo: Latino">Poppaea</span> kaj ĉiuj ĉeestantoj rigardis, kiel sorĉan bildon, la okulojn de <span class="nomo" lang="la" title="Ne-Esperanta nomo. Lingvo: Latino">Nero</span>; tiu ĉi komencis levi la lipojn supren, proksimigante ilin ĝis la nazo, kiel li kutimis fari, se li ne sciis, kion decidi; fine embarasiteco kaj tedo speguliĝis evidente sur la vizaĝo.</p>

 <p id="cf2824">— Sinjoro — ekparolis <span class="nomo" lang="la" title="Ne-Esperanta nomo. Lingvo: Latino">Tigellinus</span>, vidante ĉi tion — permesu al mi foriri, ĉar kiam oni volas elmeti al pereo vian personon, kaj krome nomas vin malgrandanima cezaro, malgrandanima poeto, brulmetinto kaj komedianto, miaj oreloj ne povas elporti tiajn vortojn.</p>

 <p id="cf2825">— Mi malgajnis — ekpensis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2826">Tamen, turninte sin al <span class="nomo" lang="la" title="Ne-Esperanta nomo. Lingvo: Latino">Tigellinus</span>, li ĵetis al li rigardon, en kiu esti malrespekto de granda sinjoro kaj eleganta homo al mizerulo, poste li diris:</p>

 <p id="cf2827">— Vin, <span class="nomo" lang="la" title="Ne-Esperanta nomo. Lingvo: Latino">Tigellinus</span>, mi nomis komedianto, ĉar vi ludas komedion eĉ nun.</p>

 <p id="cf2828">— Ĉu per tio, ke mi ne volas aŭskulti viajn insultojn?</p>

 <p id="cf2829">— Per tio, ke vi ŝajnigas senliman amon al la cezaro, kaj antaŭ momento vi minacis lin per la pretorianoj, kion komprenis ni ĉiuj kaj li ankaŭ.</p>

 <p id="cf2830"><span class="nomo" lang="la" title="Ne-Esperanta nomo. Lingvo: Latino">Tigellinus</span>, kiu ne supozis, ke <span class="nomo" lang="la" title="Ne-Esperanta nomo. Lingvo: Latino">Petronius</span> kuraĝos ĵeti sur la tablon similajn kubojn, perdis la kapon kaj multiĝis. Sed ĝi estis la lasta venko de la arbitro de eleganteco kontraŭ la rivalo, ĉar en la sama momento <span class="nomo" lang="la" title="Ne-Esperanta nomo. Lingvo: Latino">Poppaea</span> diris:</p>

 <p id="cf2831">— Sinjoro, kial vi povas permesi, ke tia penso trairu eĉ ies kapon, kaj tiom pli, ke iu kuraĝu eldiri ĝin laŭte en via ĉeesto.</p>

 <p id="cf2832">— Punu la insultulon! — vokis <span class="nomo" lang="la" title="Ne-Esperanta nomo. Lingvo: Latino">Vitelius</span>.</p>

 <p id="cf2833"><span class="nomo" lang="la" title="Ne-Esperanta nomo. Lingvo: Latino">Nero</span> levis denove la lipojn ĝis la nazo kaj, turnite al <span class="nomo" lang="la" title="Ne-Esperanta nomo. Lingvo: Latino">Petronius</span> siajn vitrosimilajn okulojn de miopulo, diris:</p>

 <p id="cf2834">— Tiel vi repagas al mi la amikecon, kiun mi havas al vi?</p>

 <p id="cf2835">— Se mi eraras, pruvu tion al mi — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — sciu tamen, ke mi diras, kion al mi ordonas mia amo al vi.</p>

 <p id="cf2836">— Punu la insultulon! — ripetis <span class="nomo" lang="la" title="Ne-Esperanta nomo. Lingvo: Latino">Vitelius</span>.</p>

 <p id="cf2837">— Faru ĝin — aŭdiĝis kelkaj voĉoj.</p>

 <p id="cf2838">En la <em><span class="fremda" lang="la" title="Ne-Esperanta teksto. Lingvo: Latino">atrium</span></em> iĝis brueto kaj movado, ĉar la homoj komencis forŝovi sin de <span class="nomo" lang="la" title="Ne-Esperanta nomo. Lingvo: Latino">Petronius</span>. Forŝoviĝis eĉ <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, lia konstanta kunulo en la kortego, kaj la juna Nerva, kiu ĝis tiam elmontradis al li plej vivan amikecon. Post momento <span class="nomo" lang="la" title="Ne-Esperanta nomo. Lingvo: Latino">Petronius</span> restis sola en la maldekstra parto de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kaj kun rideto sur la lipoj, disŝovante per la mano la faldojn de sia togo, atendis ankoraŭ, kion diros aŭ faros la cezaro.</p>

 <p id="cf2839">Kaj la cezaro diris:</p>

 <p id="cf2840">— Vi volas, ke mi lin punu, sed li estas mia kunulo kaj amiko, do, kvankam li vundis mian koron, li sciu, ke tiu ĉi koro havas por amikoj nur... pardonon.</p>

 <p id="cf2841">— Mi malgajnis kaj pereis — ekpensis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2842">Dume la cezaro leviĝis, la interkonsilo estis finita.</p>

 </div>

 <div class="chapitro" id="quovadis50"> <h3 id="cf2843">ĈAPITRO <span class="num" title="">L</span> </h3> <p id="cf2844"><span class="nomo" lang="la" title="Ne-Esperanta nomo. Lingvo: Latino">Petronius</span> revenis hejmen, kaj <span class="nomo" lang="la" title="Ne-Esperanta nomo. Lingvo: Latino">Nero</span> kun <span class="nomo" lang="la" title="Ne-Esperanta nomo. Lingvo: Latino">Tigellinus</span> trairis en la <em><span class="fremda" lang="la" title="Ne-Esperanta teksto. Lingvo: Latino">atrium</span></em> de <span class="nomo" lang="la" title="Ne-Esperanta nomo. Lingvo: Latino">Poppaea</span>, kie ilin atendis la homoj, kun kiuj la prefekto antaŭe parolis.</p>

 <p id="cf2845">Estis tie du rabenoj el Transtibro, vestitaj per longaj, solenaj vestoj, kun mitroj sur la kapoj, juna skribisto, ilia helpanto, kaj <span class="nomo" lang="la" title="Ne-Esperanta nomo. Lingvo: Latino">Chilo</span>. Je la vido de la cezaro la pastroj paliĝis pro emocio kaj, levinte la manojn al la nivelo de la ŝultroj, klinis ĝis ili la kapojn.</p>

 <p id="cf2846">— Saluton al vi, monarĥo de monarĥoj kaj reĝo de reĝoj — diris la pli aĝa. — Saluton al vi, reganto de la tero, zorganto de la elektita popolo kaj cezaro, leono inter la homoj, kies regado estas kiel la suna lumo kaj kiel libana cedro kaj kiel palmo kaj kiel jeriĥa balzamo!...</p>

 <p id="cf2847">— Vi ne nomas min dio? — demandis la cezaro.</p>

 <p id="cf2848">La pastroj paliĝis ankoraŭ pli multe; la pli aĝa denove ekparolis:</p>

 <p id="cf2849">— Viaj vortoj, sinjoro, estas dolĉaj, kiel la frukto de vinberujo kaj kiel matura figo, ĉar Jehovo plenigis vian koron per boneco. Sed la antaŭinto de via patro, la cezaro <span class="nomo" lang="la" title="Ne-Esperanta nomo. Lingvo: Latino">Cajus</span>, estis kruela, tamen niaj senditoj ne nomis lin dio, preferante la morton mem, ol ofendon de la Leĝoj.</p>

 <p id="cf2850">— Kaj <span class="nomo" lang="la" title="Ne-Esperanta nomo. Lingvo: Latino">Caligula</span> ordonis doni ilin al leonoj?</p>

 <p id="cf2851">— Ne, sinjoro. La cezaro <span class="nomo" lang="la" title="Ne-Esperanta nomo. Lingvo: Latino">Cajus</span> ektimis la koleron de Jehovo.</p>

 <p id="cf2852">Kaj ili levis la kapojn, ĉar la nomo de la potenca Jehovo inspiris al ili kuraĝon. Fidante Lian forton, pli sentime ili rigardis jam en la okulojn de <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf2853">— Ĉu vi akuzas la kristanojn pri la bruligo de Romo? — demandis la cezaro.</p>

 <p id="cf2854">— Ni, sinjoro, akuzas ilin nur, ke ili estas malamikoj de la Leĝoj, malamikoj de la homa gento, malamikoj de Romo kaj de vi, cezaro, kaj ke delonge ili minacis la urbon kaj la mondon per fajro. La reston diros al vi tiu ĉi homo, kies buŝo ne makuliĝos per mensogo, ĉar en la vejnoj de la patrino fluis la sango de la elektita popolo.</p>

 <p id="cf2855"><span class="nomo" lang="la" title="Ne-Esperanta nomo. Lingvo: Latino">Nero</span> turnis sin al <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf2856">— Kiu vi estas?</p>

 <p id="cf2857">— Via adoranto, ho Oziriso, kaj krome malriĉa stoiko.</p>

 <p id="cf2858">— Mia malamas la stoikojn — diris <span class="nomo" lang="la" title="Ne-Esperanta nomo. Lingvo: Latino">Nero</span> — mi malamas <span class="nomo" lang="la" title="Ne-Esperanta nomo. Lingvo: Latino">Thraseas</span>on, mi malamas <span class="nomo" lang="la" title="Ne-Esperanta nomo. Lingvo: Latino">Musonius</span>on kaj <span class="nomo" lang="la" title="Ne-Esperanta nomo. Lingvo: Latino">Cornulus</span>on. Abomenaj estas al mi iliaj paroloj, ilia malestimo al arto, ilia memvola mizero kaj malpuremo.</p>

 <p id="cf2859">— Sinjoro, via majstro, <span class="nomo" lang="la" title="Ne-Esperanta nomo. Lingvo: Latino">Seneca</span>, havas mil citronlignajn tablojn. Volu nur, kaj mi havos da ili duoblan nombron. Mi estas stoiko pro neceso. Vestu, ho Brilradia, mian stoikecon per rozkrono, starigu antaŭ ĝi kruĉon da vino, kaj mi kantos Anakreonton tiel, ke mi superkrios ĉiujn epikuranojn.</p>

 <p id="cf2860"><span class="nomo" lang="la" title="Ne-Esperanta nomo. Lingvo: Latino">Nero</span>, al kiu plaĉis la epiteto: “Brilradia”, ridetis kaj diris:</p>

 <p id="cf2861">— Vi plaĉas al mi.</p>

 <p id="cf2862">— Tiu ĉi homo meritas tiom da oro, kiom li mem pezas — ekkriis <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf2863">Kaj <span class="nomo" lang="la" title="Ne-Esperanta nomo. Lingvo: Latino">Chilo</span> respondis:</p>

 <p id="cf2864">— Kompletigu, sinjoro, mian pezon per via malavareco, alie vento forportos la pagon.</p>

 <p id="cf2865">— Vere, vi ne superpezus <span class="nomo" lang="la" title="Ne-Esperanta nomo. Lingvo: Latino">Vitelius</span>on — intermetis la cezaro.</p>

 <p id="cf2866">— <em><span class="fremda" lang="la" title="Ne-Esperanta teksto. Lingvo: Latino">Eheu!</span></em> ho Arĝentpafarka, mia spirito ne estas el plumbo.</p>

 <p id="cf2867">— Mi vidas, ke viaj Leĝoj ne malpermesas al vi nomi min dio?</p>

 <p id="cf2868">— Ho senmorta! miaj Leĝoj estas en vi: la kristanoj blasfemis kontraŭ tiuj ĉi Leĝoj, kaj tial mi ilin malamas.</p>

 <p id="cf2869">— Kion vi scias pri la kristanoj?</p>

 <p id="cf2870">— Ĉu vi permesas al mi plori, dia?</p>

 <p id="cf2871">— Ne — diris <span class="nomo" lang="la" title="Ne-Esperanta nomo. Lingvo: Latino">Nero</span> — tio min enuigas.</p>

 <p id="cf2872">— Kaj trioble vi estas prava, ĉar la okuloj, kiuj vin vidis, devas por ĉiam sekiĝi de larmoj. Sinjoro, gardu min kontraŭ miaj malamikoj.</p>

 <p id="cf2873">— Parolu pri la kristanoj — diris <span class="nomo" lang="la" title="Ne-Esperanta nomo. Lingvo: Latino">Poppaea</span> kun ioma malpacienco.</p>

 <p id="cf2874">— Okazos, kiel vi ordonos, Izido — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Jen de mia juneco mi dediĉis min al la filozofio kaj mi serĉis la veron. Mi serĉis ĝin ĉe la iamaj diaj saĝuloj kaj en la Akademio en Atenoj, kaj en la aleksandria Serapeum. Ekaŭdinte pri la kristanoj, mi supozis, ke tio estas ia nova skolo, kie mi povos trovi kelkajn grajnojn de vero, kaj mi konatiĝis kun ili, je mia malfeliĉo! La unua kristano, kun kiu kuntrafis min la malbona sorto, estis Glaucos, kuracistos el Neapolo. De li mi eksciis poste, ke ili adoras iun <span class="nomo" lang="la" title="Ne-Esperanta nomo. Lingvo: Latino">Chrestoson</span>, kiu promesis al ili ekstermi ĉiujn homojn, detrui ĉiujn urbojn sur la tero, kaj ilin lasi, se ili helpos al li ekstermi la idojn de Deŭkaliono. Tial, ho sinjoro, ili malamas la homojn, tial ili venenas fontanojn, tial en siaj kunvenoj ili malavaras malbenojn al Romo kaj al ĉiuj temploj, kie glorataj estas niaj dioj. Chrestos estis krucumita, sed li promesis al ili, ke kiam Romo estos detruita per fajro, li venos duafoje en la mondon kaj donos al ili la regadon de la tero...</p>

 <p id="cf2875">— Nun la popolo komprenos, kial Romo estas bruligita — interrompis <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf2876">— Multaj jam komprenas, sinjoro — respondis <span class="nomo" lang="la" title="Ne-Esperanta nomo. Lingvo: Latino">Chilo</span> — ĉar mi iradas en la ĝardenoj, sur la kampo de Marso kaj instruas. Sed se vi bonvolos aŭskulti min ĝis la fino, vi komprenos, kiajn motivojn de venĝo mi havas. Glaucos la kuracisto komence ne malkaŝis al mi, ke ilia instruo ordonas malamon al la homoj. Kontraŭe! li diradis al mi, ke Chrestos estas bona dio kaj ke la fundamento de lia instruo estas amo. Mia amema koro ne povis kontraŭstari tiajn verojn, do mi ekamis <span class="nomo" lang="la" title="Ne-Esperanta nomo. Lingvo: Latino">Glaucus</span>on kaj ekfidis al li. Mi dividis kun li ĉiun pecon da pano, ĉiujn groŝon, kaj ĉu vi scias, sinjoro, kiel li repagis al mi? Envoje el Neapolo al Romo li ekbatis min per ponardo, kaj mian edzinon, belan kaj junan <span class="nomo" lang="la" title="Ne-Esperanta nomo. Lingvo: Latino">Berenica</span>n, vendis al sklavkomercistoj. Se Sofoklo konus mian sorton... sed kion mi diras! aŭskultas min iu pli bona, ol Sofoklo.</p>

 <p id="cf2877">— Kompatinda homo! — diris <span class="nomo" lang="la" title="Ne-Esperanta nomo. Lingvo: Latino">Poppaea</span>.</p>

 <p id="cf2878">— Kiu vidis la vizaĝon de Afrodito, ne estas kompatinda, sinjorino, kaj mi ĝin vidas ĉi-momente. Sed tiam mi serĉis konsolon en la filozofio. Veninte Romon, mi penis atingi la kristanojn, ĉefulojn, por ricevi justecon kontraŭ Glaucos. Mi kredis, ke ili devigos lin redoni al mi la edzinon... Mi ekkonis ilian ĉefpastron, mi ekkonis alian, nomatan Paŭlo, kiu estis ĉi tie tenata en malliberejo, sed poste liberigita, mi ekkonis la filon de Zebedeo, mi ekkonis <span class="nomo" lang="la" title="Ne-Esperanta nomo. Lingvo: Latino">Linus</span>on kaj <span class="nomo" lang="la" title="Ne-Esperanta nomo. Lingvo: Latino">Cletus</span>on kaj multajn aliajn. Mi scias, kie ili loĝis antaŭ la brulo, mi scias, kie ili kunvenas, mi povas montri unu subterejon en la Vatikana montaĵo kaj unu tombejo ekster la <span class="nomo" lang="la" title="Ne-Esperanta nomo. Lingvo: Latino">Nomentana</span> pordego, kie ili plenumas siajn malnoblajn ritojn. Mi vidis tie Petron la apostolon, mi vidis <span class="nomo" lang="la" title="Ne-Esperanta nomo. Lingvo: Latino">Glaucus</span>on, kiu murdis infanojn, por ke la apostolo povu ŝprucigi ilian sangon sur la kapojn de la ĉeestantoj, kaj mi vidis <span class="nomo" lang="la" title="Ne-Esperanta nomo. Lingvo: Latino">Ligia</span>n, la zorgantinon de <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kiu fanfaronis, ke ne povante alporti infanan sangon, ŝi tamen alportas morton de infano, ĉar ŝi mortsorĉis vian filinon, ho Oziriso, kaj vian, ho Izido!</p>

 <p id="cf2879">— Aŭskultu, cezaro! — diris <span class="nomo" lang="la" title="Ne-Esperanta nomo. Lingvo: Latino">Poppaea</span>.</p>

 <p id="cf2880">— Ĉu povas esti? — ekkriis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf2881">— Mi povis pardoni la malbonojn, faritajn al mi — daŭrigis <span class="nomo" lang="la" title="Ne-Esperanta nomo. Lingvo: Latino">Chilo</span> — sed ekaŭdinte, kion al vi oni faris, mi volis ekbati ŝin per ponardo. Bedaŭrinde malhelpis min la nobla <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu ŝin amas.</p>

 <p id="cf2882">— <span class="nomo" lang="la" title="Ne-Esperanta nomo. Lingvo: Latino">Vinicius</span>? ŝi ja forkuris de li?</p>

 <p id="cf2883">— Ŝi forkuris, sed li serĉis ŝin, ĉar li ne povis vivi sen ŝi. Por mizera pago mi helpis lian serĉadon kaj mi montris al li la domon en Transtibro, kie ŝi loĝis meze de kristanoj. Ni iris tien kune, kaj kun ni ankaŭ via luktisto, <span class="nomo" lang="la" title="Ne-Esperanta nomo. Lingvo: Latino">Croto</span>, kiun la nobla <span class="nomo" lang="la" title="Ne-Esperanta nomo. Lingvo: Latino">Vinicius</span> dungis por sia defendo. Sed <span class="nomo" lang="la" title="Ne-Esperanta nomo. Lingvo: Latino">Ursus</span>, sklavo de <span class="nomo" lang="la" title="Ne-Esperanta nomo. Lingvo: Latino">Ligia</span>, sufokis <span class="nomo" lang="la" title="Ne-Esperanta nomo. Lingvo: Latino">Crot</span>on. Terure forta homo li estas, sinjoro; al virbovoj li rompas la nukojn tiel facile, kvazaŭ iu derompus papavajn kapetojn. <span class="nomo" lang="la" title="Ne-Esperanta nomo. Lingvo: Latino">Aulus</span> kaj <span class="nomo" lang="la" title="Ne-Esperanta nomo. Lingvo: Latino">Pomponia</span> amis lin pro tio.</p>

 <p id="cf2884">— Je Herkulo! — diris <span class="nomo" lang="la" title="Ne-Esperanta nomo. Lingvo: Latino">Nero</span> — la mortemulo, kiu sufokis <span class="nomo" lang="la" title="Ne-Esperanta nomo. Lingvo: Latino">Crot</span>on, indas monumenton sur Forumo. Sed vi eraras aŭ mensogas, maljunulo, ĉar <span class="nomo" lang="la" title="Ne-Esperanta nomo. Lingvo: Latino">Crot</span>on mortigis per ponardo <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf2885">— Jen, kiel homoj trompas diojn. Ho sinjoro, mi mem vidis, kiel <span class="nomo" lang="la" title="Ne-Esperanta nomo. Lingvo: Latino">Ursus</span> rompis la ripojn de <span class="nomo" lang="la" title="Ne-Esperanta nomo. Lingvo: Latino">Croto</span> kaj kiel poste li faligis <span class="nomo" lang="la" title="Ne-Esperanta nomo. Lingvo: Latino">Vinicius</span>on. Li mortigus la tribunon, se <span class="nomo" lang="la" title="Ne-Esperanta nomo. Lingvo: Latino">Ligia</span> lin ne malhelpus. <span class="nomo" lang="la" title="Ne-Esperanta nomo. Lingvo: Latino">Vinicius</span> malsanis poste dum longa tempo, sed ili flegis lin, esperante, ke pro amo li iĝos kristano. Kaj li iĝis efektive kristano.</p>

 <p id="cf2886">— <span class="nomo" lang="la" title="Ne-Esperanta nomo. Lingvo: Latino">Vinicius</span>?</p>

 <p id="cf2887">— Jes.</p>

 <p id="cf2888">— Eble ankaŭ <span class="nomo" lang="la" title="Ne-Esperanta nomo. Lingvo: Latino">Petronius</span>? — demandis avide <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf2889"><span class="nomo" lang="la" title="Ne-Esperanta nomo. Lingvo: Latino">Chilo</span> komencis tordi sin, froti la manojn kaj diris:</p>

 <p id="cf2890">— Mi admiras vian penetremon, sinjoro! Ho!... povas esti! tre povas esti!</p>

 <p id="cf2891">— Nun mi komprenas, kial li tiel defendis la kristanojn.</p>

 <p id="cf2892">Sed <span class="nomo" lang="la" title="Ne-Esperanta nomo. Lingvo: Latino">Nero</span> komencis ridi:</p>

 <p id="cf2893">— <span class="nomo" lang="la" title="Ne-Esperanta nomo. Lingvo: Latino">Petronius</span> kristano!... <span class="nomo" lang="la" title="Ne-Esperanta nomo. Lingvo: Latino">Petronius</span> malamiko de la vivo kaj de voluptoj! Ne estu malsaĝuloj kaj ne volu, ke mi tion kredu, aŭ mi estas preta nenion kredi.</p>

 <p id="cf2894">— Sed la nobla <span class="nomo" lang="la" title="Ne-Esperanta nomo. Lingvo: Latino">Vinicius</span> iĝis kristano, sinjoro. Mi ĵuras je tiu ĉi brilo, kiu de vi radias, ke mi parolas veron kaj ke nenio inspiris al mi tian abomenon, kiel mensogo. <span class="nomo" lang="la" title="Ne-Esperanta nomo. Lingvo: Latino">Pomponia</span> estas kristanino, la malgranda <span class="nomo" lang="la" title="Ne-Esperanta nomo. Lingvo: Latino">Aulus</span> estas kristano, kaj <span class="nomo" lang="la" title="Ne-Esperanta nomo. Lingvo: Latino">Ligia</span>, kaj <span class="nomo" lang="la" title="Ne-Esperanta nomo. Lingvo: Latino">Vinicius</span>. Mi servis lin fidele, kaj li repage, laŭ la deziro de <span class="nomo" lang="la" title="Ne-Esperanta nomo. Lingvo: Latino">Glaucus</span> la kuracisto, ordonis, kvankam mi estas maljuna, skurĝi min, kaj mi estis tiam malsana kaj malsata. Kaj mi ĵuris je Hadeso, ke mi tion al li memoros. Ho sinjoro, venĝu la malbonon, kiun oni al mi faris, kaj mi transdonos al vi Petron la apostolon kaj <span class="nomo" lang="la" title="Ne-Esperanta nomo. Lingvo: Latino">Linus</span>on kaj <span class="nomo" lang="la" title="Ne-Esperanta nomo. Lingvo: Latino">Cletus</span>on kaj <span class="nomo" lang="la" title="Ne-Esperanta nomo. Lingvo: Latino">Glaucus</span>on kaj <span class="nomo" lang="la" title="Ne-Esperanta nomo. Lingvo: Latino">Crispus</span>on, ĉiujn ĉefulojn, kaj <span class="nomo" lang="la" title="Ne-Esperanta nomo. Lingvo: Latino">Ligia</span>n kaj <span class="nomo" lang="la" title="Ne-Esperanta nomo. Lingvo: Latino">Ursus</span>on, mi montros al vi centojn kaj milojn da ili, mi montros preĝodomojn, tombejojn; en ĉiuj viaj malliberejoj malsufiĉos por ili loko!... Sen mi vi ne scius ilin trovi! Ĝis hodiaŭ mi, mizerulo, serĉis konsolon en la filozofio, nun mi trovu ĝin en la favoroj, kiuj venos sur min... Mi estas maljuna kaj ne spertis la ĉarmon de la vivo — mi ripozu!...</p>

 <p id="cf2895">— Vi volas esti stoiko antaŭ plena manĝujo.</p>

 <p id="cf2896">— Kiu faras servon al vi, samfakte ĝin plenigas.</p>

 <p id="cf2897">— Vi ne eraras, filozofo.</p>

 <p id="cf2898">Sed <span class="nomo" lang="la" title="Ne-Esperanta nomo. Lingvo: Latino">Poppaea</span> ne ĉesis pensi pri siaj malamikoj. Ŝia plaĉo je <span class="nomo" lang="la" title="Ne-Esperanta nomo. Lingvo: Latino">Vinicius</span> estis, pli ĝuste, momenta ekdeziro, naskita sub la influo de ĵaluzo, kolero kaj ofendita memamo. Tamen la malvarmo de la juna patricio tuŝis ŝin profunde kaj plenigis ŝian koron per senpardona ofendosento. La fakto mem, ke li kuraĝis preferi alian virinon, ol ŝin, ŝajnis al ŝi krimo, vokanta venĝon. Koncerne <span class="nomo" lang="la" title="Ne-Esperanta nomo. Lingvo: Latino">Ligia</span>n, ŝi malamis ŝin de la unua momento, en kiu ŝin maltrankviligis la beleco de tiu norda lilio. <span class="nomo" lang="la" title="Ne-Esperanta nomo. Lingvo: Latino">Petronius</span>, kiu parolis pri ŝiaj tro mallarĝaj koksoj, povis sugestii, kion li volis, al la cezaro, sed ne al la aŭgustino. La sperta <span class="nomo" lang="la" title="Ne-Esperanta nomo. Lingvo: Latino">Poppaea</span> de la unua rigardo ekkomprenis, ke en la tuta Romo <span class="nomo" lang="la" title="Ne-Esperanta nomo. Lingvo: Latino">Ligia</span> sola povas kun ŝi konkuri, kaj eĉ venki ŝin. Kaj de tiu momento ŝi ĵuris al la knabino pereon.</p>

 <p id="cf2899">— Sinjoro — ŝi diris — venĝu nian infanon!</p>

 <p id="cf2900">— Rapidu! — ekkriis <span class="nomo" lang="la" title="Ne-Esperanta nomo. Lingvo: Latino">Chilo</span> — rapidu! alie <span class="nomo" lang="la" title="Ne-Esperanta nomo. Lingvo: Latino">Vinicius</span> kaŝos ŝin. Mi montros la domon, kien ili revenis post la brulo.</p>

 <p id="cf2901">— Mi donos al vi dek soldatojn kaj iru tuj — diris <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf2902">— Sinjoro! vine vidis <span class="nomo" lang="la" title="Ne-Esperanta nomo. Lingvo: Latino">Crot</span>on en la manoj de <span class="nomo" lang="la" title="Ne-Esperanta nomo. Lingvo: Latino">Ursus</span>: se vi donos al mi kvindek soldatojn, mi montros nur de malproksime la domon. Sed se vi ne malliberigos samtempe <span class="nomo" lang="la" title="Ne-Esperanta nomo. Lingvo: Latino">Vinicius</span>on, mi pereos.</p>

 <p id="cf2903"><span class="nomo" lang="la" title="Ne-Esperanta nomo. Lingvo: Latino">Tigellinus</span> rigardis Neron.</p>

 <p id="cf2904">— Ĉu ne estus bone, ho dia, fini kune kun la onklo kaj kun la nevo?</p>

 <p id="cf2905"><span class="nomo" lang="la" title="Ne-Esperanta nomo. Lingvo: Latino">Nero</span> ekpensis momente kaj diris:</p>

 <p id="cf2906">— Ne! ne nun!... La homoj ne kredus, se oni volus ilin konvinki, ke <span class="nomo" lang="la" title="Ne-Esperanta nomo. Lingvo: Latino">Petronius</span>, <span class="nomo" lang="la" title="Ne-Esperanta nomo. Lingvo: Latino">Vinicius</span> aŭ <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> bruligis Romon. Tro belajn domojn ili havis... Hodiaŭ aliaj viktimoj estas bezonaj, kaj ilia vico venos pli poste.</p>

 <p id="cf2907">— Donu do al mi soldatojn, por ke ili min gardu — diris <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf2908">— <span class="nomo" lang="la" title="Ne-Esperanta nomo. Lingvo: Latino">Tigellinus</span> prizorgos ĉi tion.</p>

 <p id="cf2909">— Vi loĝos dume ĉe mi — diris la prefekto.</p>

 <p id="cf2910">Ĝojo ekradiis el la vizaĝo de <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf2911">— Mi transdonos ĉiujn! rapidu nur! Rapidu! — li vokis per raŭka voĉo.</p>

 </div>

 <div class="chapitro" id="quovadis51"> <h3 id="cf2912">ĈAPITRO <span class="num" title="">LI</span> </h3> <p id="cf2913"><span class="nomo" lang="la" title="Ne-Esperanta nomo. Lingvo: Latino">Petronius</span>, elirinte el la palaco, ordonis porti sin al sia domo ĉe <span class="nomo" lang="la" title="Ne-Esperanta nomo. Lingvo: Latino">Carinae</span>, kiu, ĉirkaŭite triflanke per ĝardeno kaj havante de antaŭe la malgrandan <span class="nomo" lang="la" title="Ne-Esperanta nomo. Lingvo: Latino">Forum</span> Caecilium, escepte evitis pereon en la brulo.</p>

 <p id="cf2914">Pro tio la aliaj aŭgustanoj, kiuj perdis siajn domojn, kaj en ili kune multegajn riĉaĵojn kaj artverkojn, nomis <span class="nomo" lang="la" title="Ne-Esperanta nomo. Lingvo: Latino">Petronius</span>on feliĉulo. Cetere oni delonge parolis pri li, ke li estas favorata filo de Fortuno, kaj la ĉiam kreskanta amikeco, kiun elmontradis al li la cezaro, ŝajnis konfirmi ankoraŭ tiun ĉi konvinkon.</p>

 <p id="cf2915">Sed tiu favorata filo povis nun mediti nur eble pri la ŝanĝemo de tiu patrino, aŭ pli ĝuste pri ŝia simileco al Kronoso, formanĝanta la proprajn infanojn.</p>

 <p id="cf2916">— Se mia domo estus forbrulinta — li parolis al si — kaj kune miaj gemoj, miaj etruriaj vazoj kaj aleksandriaj vitraĵoj kaj korintaj kupraĵoj, eble <span class="nomo" lang="la" title="Ne-Esperanta nomo. Lingvo: Latino">Nero</span> efektive forgesus la ofendon. Je Polukso! Mi nur pensu, ke nur de mi dependis esti ĉi-momente prefekto de la pretorianoj. Mi deklarus <span class="nomo" lang="la" title="Ne-Esperanta nomo. Lingvo: Latino">Tigellinus</span>on la bruliginto, kiu li cetere estas, mi vestus lin per dolora tuniko, transdonus al la popolo, mi sekurigus la kristanojn kaj rekonstruus Romon. Kiu scias eĉ, ĉu honestuloj ne prosperus de tiam pli bone. Mi devus tion fari, eĉ nur pro <span class="nomo" lang="la" title="Ne-Esperanta nomo. Lingvo: Latino">Vinicius</span>. En la okazo de troa laboro mi cedus al li la prefektan oficon — kaj <span class="nomo" lang="la" title="Ne-Esperanta nomo. Lingvo: Latino">Nero</span> eĉ ne povus kontraŭstari... Poste <span class="nomo" lang="la" title="Ne-Esperanta nomo. Lingvo: Latino">Vinicius</span>, se plaĉus al li, kristanigu ĉiujn pretorianojn kaj eĉ la cezaron mem, tio ja neniel min ĝenus! <span class="nomo" lang="la" title="Ne-Esperanta nomo. Lingvo: Latino">Nero</span> pia, <span class="nomo" lang="la" title="Ne-Esperanta nomo. Lingvo: Latino">Nero</span> virta kaj kompatema — ĝi estus eĉ amuza spektaklo.</p>

 <p id="cf2917">Kaj lia senzorgemo estis tiel granda, ke li komencis rideti. Sed post momento lia penso direktiĝis aliflanken. Ŝajnis al li, ke li estas en Antiumo kaj ke Paŭlo el Tarso parolis al li:</p>

 <p id="cf2918">“Vi nomas nin malamikoj de la vivo, sed respondu al mi, <span class="nomo" lang="la" title="Ne-Esperanta nomo. Lingvo: Latino">Petronius</span>: se la cezaro estus kristano kaj agus laŭ nia instruo, ĉu tiam via vivo ne estus pli sekura kaj pli sendanĝera?”</p>

 <p id="cf2919">Kaj, rememorinte tiujn ĉi vortojn, li parolis al si plu:</p>

 <p id="cf2920">— Je Kastoro! Kiom da kristanoj oni elmurdos ĉi tie, tiom da novaj Paŭlo trovos, ĉar, se la mondo ne povas bazi sin sur kanajleco, tiam li estas prava... Sed kiu scias, ĉu ĝi ne povas, se ĝi bazas sin. Mi mem, kiu lernis ne malmulte, ne ellernis, kiel esti sufiĉe granda kanajlo, kaj tial mi devos fine distranĉi miajn vejnojn... Sed tia devus ja esti la fino, kaj se ĝi eĉ ne estus tia, ĝi estus alia. Mi bedaŭras mian <span class="nomo" lang="la" title="Ne-Esperanta nomo. Lingvo: Latino">Eunicen</span> kaj mian vazon el murho, sed <span class="nomo" lang="la" title="Ne-Esperanta nomo. Lingvo: Latino">Eunice</span> estas libera, kaj la vazo iros kun mi... <span class="nomo" lang="la" title="Ne-Esperanta nomo. Lingvo: Latino">Ahenobarbus</span> ricevos ĝin en neniu okazo! Mi bedaŭras ankaŭ <span class="nomo" lang="la" title="Ne-Esperanta nomo. Lingvo: Latino">Vinicius</span>on. Cetere, kvankam mi malpli enuis en la lasta tempo, ol antaŭe, mi estas preta. En la mondo estas belo, sed la homoj pliparte estas tiel fiaj, ke ne valoras bedaŭri la vivon. Kiu sciis vivi, devas scii morti. Kvankam mi apartenis al la aŭgustanoj, mi estis homo pli libera, ol ili supozas. Ĉe tio li movis la ŝultrojn.</p>

 <p id="cf2921">— Ili eble pensas tie, ke ĉi-momente tremas miaj genuoj kaj timo hirtigas la harojn sur mia kapo, dume mi, reveninte hejmen, banos min en viola akvo, poste mia orharulino mem ŝmiros min kaj post la manĝo ni ordonos kanti al ni plurvoĉe tiun himnon al Apolono, kiun komponis <span class="nomo" lang="la" title="Ne-Esperanta nomo. Lingvo: Latino">Anthemios</span>. Mi mem diris iam: ne valoras pensi pri la morto, ĉar ĝi mem pensas pri ni, sen nia helpo. Admirinde tamen estus, se efektive ekzistus iaj Elizeaj kampoj, kaj sur ili la ombroj... <span class="nomo" lang="la" title="Ne-Esperanta nomo. Lingvo: Latino">Eunice</span> venus iam al mi kaj ni vagadus kune sur herbejoj, kovritaj de asfodeloj. Mi trovus ankaŭ societon pli bonan, ol ĉi tie... Kiaj arlekenoj! kiaj artifikistoj, kia plebo abomena, sen gusto kaj poluro! Dek arbitroj de eleganteco ne ŝanĝus tiujn <span class="nomo" lang="und" title="Ne-Esperanta nomo. Lingvo: nespecifita">Trimalchion</span>ojn en decajn homojn. Je Persefono! mi havas ilin sufiĉe!</p>

 <p id="cf2922">Kaj li rimarkis kun miro, ke jam io dividis lin de tiuj homoj. Li konis ja ilin bone kaj sciis antaŭe, kion pensi pri ili, nun tamen ili ekŝajnis al li pli malproksimaj kaj pli malestimindaj, ol ordinare. Vere li havis ilin sufiĉe.</p>

 <p id="cf2923">Sed poste li komencis konsideri sian situacion. Dank’ al sia penetremo li komprenis, ke la pereo ne tuj lin minacas. <span class="nomo" lang="la" title="Ne-Esperanta nomo. Lingvo: Latino">Nero</span> profitis ja la konvenan momenton, por eldiri kelkajn belajn, noblajn vortojn pri amikeco, pri pardono, kaj certagrade ligis per ili siajn manojn. Li devos nun serĉi pretekston, kaj antaŭ ol li ĝin trovos, povas pasi multe da tempo. Antaŭ ĉio li aranĝos cirkludon kun kristanoj — parolis al si <span class="nomo" lang="la" title="Ne-Esperanta nomo. Lingvo: Latino">Petronius</span> — nur poste li ekpensos pri mi, kaj se tiel estas, ne valoras fari al si zorgojn, nek ŝanĝi la vivmanieron. Pli proksima danĝero minacas <span class="nomo" lang="la" title="Ne-Esperanta nomo. Lingvo: Latino">Vinicius</span>on.</p>

 <p id="cf2924">Kaj de tiu ĉi momento li pensis jam sole pri <span class="nomo" lang="la" title="Ne-Esperanta nomo. Lingvo: Latino">Vinicius</span>, kiun li decidis savi.</p>

 <p id="cf2925">La sklavoj portis rapide la portilon meze de ruinoj, cindramasoj kaj kamentuboj, de kiuj plenaj estis ankoraŭ <span class="nomo" lang="la" title="Ne-Esperanta nomo. Lingvo: Latino">Carinae</span>, sed li ordonis al ili kuri tutforte, por atingi plej baldaŭ la hejmon. <span class="nomo" lang="la" title="Ne-Esperanta nomo. Lingvo: Latino">Vinicius</span>, kies <em><span class="fremda" lang="la" title="Ne-Esperanta teksto. Lingvo: Latino">insula</span></em> forbrulis, loĝis ĉe li kaj feliĉe estis hejme.</p>

 <p id="cf2926">— Ĉu vi vidis hodiaŭ <span class="nomo" lang="la" title="Ne-Esperanta nomo. Lingvo: Latino">Ligia</span>n? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>, enirante.</p>

 <p id="cf2927">— Mi ĵus revenis de ŝi.</p>

 <p id="cf2928">— Aŭskultu, kion mi diros, kaj ne perdu la tempon, por demandoj. Oni decidis hodiaŭ ĉe la cezaro atribui al la kristanoj la bruligon de Romo. Minacas ilin persekutado kaj torturoj. Oni ilin ekĉasos en plej proksimaj momentoj. Prenu <span class="nomo" lang="la" title="Ne-Esperanta nomo. Lingvo: Latino">Ligia</span>n kaj forkuru senprokraste, eĉ trans Alpojn aŭ en Afrikon. Kaj rapidu, ĉar de Palatino pli proksime estas al Transtibro, ol de ĉi tie!</p>

 <p id="cf2929"><span class="nomo" lang="la" title="Ne-Esperanta nomo. Lingvo: Latino">Vinicius</span> estis efektive tro bona soldato, por perdi la tempon por superfluaj demandoj. Li aŭskultis kun brovoj kuntiritaj, kun vizaĝo atenta kaj severa, sed sen teruro. Videble la unua sento, kiu vekiĝadis en lia naturo kontraŭ danĝero, estis la preteco al batalo kaj kontraŭstaro.</p>

 <p id="cf2930">— Mi iras — li diris.</p>

 <p id="cf2931">— Unu vorton pli: prenu sakon da oro, prenu armilon kaj aron da viaj sklavoj-kristanoj. Se bezone — forkaptu ŝin atake!</p>

 <p id="cf2932"><span class="nomo" lang="la" title="Ne-Esperanta nomo. Lingvo: Latino">Vinicius</span> jam estis en la pordo de la <em><span class="fremda" lang="la" title="Ne-Esperanta teksto. Lingvo: Latino">atrium</span></em>.</p>

 <p id="cf2933">— Sendu al mi sciigon per sklavo — vokis <span class="nomo" lang="la" title="Ne-Esperanta nomo. Lingvo: Latino">Petronius</span> post la foriranto.</p>

 <p id="cf2934">Kaj, restinte sola, li komencis paŝi laŭlonge de la kolonoj, ornamantaj la <em><span class="fremda" lang="la" title="Ne-Esperanta teksto. Lingvo: Latino">atrium,</span></em> pensante pri tio, kio okazos. Li sciis, ke <span class="nomo" lang="la" title="Ne-Esperanta nomo. Lingvo: Latino">Ligia</span> kaj <span class="nomo" lang="la" title="Ne-Esperanta nomo. Lingvo: Latino">Linus</span> revenis jam post la brulo en sian antaŭan loĝejon, kiu, same kiel pliparto de Transtibro, evitis pereon, kaj tio ĉi estis malfavora cirkonstanco, ĉar alie ne estus facile trovi ilin en la amasoj. Li esperis tamen, ke neniu ja scias sur Palatino, kie ili loĝas, kaj sekve ke <span class="nomo" lang="la" title="Ne-Esperanta nomo. Lingvo: Latino">Vinicius</span> antaŭos la pretorianojn. Venis al li ankaŭ la ideo, ke <span class="nomo" lang="la" title="Ne-Esperanta nomo. Lingvo: Latino">Tigellinus</span>, volante elĉasi unufoje kiel eble plej multajn kristanojn, devas streĉi la reton tra la tuta Romo, tio estas dividi la pretorianojn en malgrandajn grupojn. Se oni sendos ne pli, ol dek homojn, por ŝin kapti — li pensis — la liga titano mem rompos al ili la ostojn, kiom do pli certe, se helpos lin <span class="nomo" lang="la" title="Ne-Esperanta nomo. Lingvo: Latino">Vinicius</span>. Kaj pensante pri tio, li rekuraĝiĝis. Kontraŭstari armite la pretorianojn signifis, vere, preskaŭ la samon, kiel komenci militon kontraŭ la cezaro. <span class="nomo" lang="la" title="Ne-Esperanta nomo. Lingvo: Latino">Petronius</span> sciis ankaŭ, ke se <span class="nomo" lang="la" title="Ne-Esperanta nomo. Lingvo: Latino">Vinicius</span> savos sin de la venĝo de <span class="nomo" lang="la" title="Ne-Esperanta nomo. Lingvo: Latino">Nero</span>, tiu venĝo povos fali sur lin, sed li nemulte zorgis pri tio. Kontraŭe, la penso, ke li konfuzos la planojn al <span class="nomo" lang="la" title="Ne-Esperanta nomo. Lingvo: Latino">Nero</span> kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>, gajigis lin. Li decidis avari por tio nek monon, nek homojn, kaj ĉar Paŭlo el Tarso konvertis ankoraŭ en Antiumo plimulton da liaj sklavoj, li povis esti certa, ke en la defendo de kristanino li povas fidi ilian pretecon kaj oferemon.</p>

 <p id="cf2935">Eniro de <span class="nomo" lang="la" title="Ne-Esperanta nomo. Lingvo: Latino">Eunice</span> interrompis lian meditadon. Je ŝia vido ĉiuj liaj embarasoj kaj zorgoj malaperis for. Li forgesis la cezaron, la malfavoron, kiu lin trafis, la malnoblajn aŭgustanojn, la persekutadon, minacantan al la kristanoj, <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj <span class="nomo" lang="la" title="Ne-Esperanta nomo. Lingvo: Latino">Ligia</span>n, kaj rigardis sole ŝin per la okuloj de estetikulo, kiu adoras belan formon, kaj de amanto, al kiu el tiu ĉi formo spiras amo. Ŝi, vestita per travidebla <em><span class="fremda" lang="la" title="Ne-Esperanta teksto. Lingvo: Latino">Coa vestis,</span></em> el sub kiu trabrilis ŝia roza korpo, esti efektive belega, kiel diino. Sentante sin krom tio adorata kaj amante lin per la tuta animo, ĉiam avida je liaj karesoj, ŝi komencis flami de ĝojo, kvazaŭ ne konkubino ŝi estus, sed senkulpa knabino.</p>

 <p id="cf2936">— Kion vi diros, Ĥarito? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>, etendante al ŝi la brakojn.</p>

 <p id="cf2937">Kaj ŝi, klinante al li sian oran kapon, respondis:</p>

 <p id="cf2938">— Sinjoro, venis Anthemios kun kantistoj kaj demandas, ĉu vi volos aŭskulti lin hodiaŭ?</p>

 <p id="cf2939">— Li atendu. Li kantos al ni dum la tagmanĝo sian himnon al Apolono. Ĉirkaŭe estas ankoraŭ ruinoj kaj cindroj, kaj ni aŭskultos himnon al Apolono! Je la boskoj de Pafoso! kiam mi vidas vin en tiu ĉi <em><span class="fremda" lang="la" title="Ne-Esperanta teksto. Lingvo: Latino">Coa vestis,</span></em> ŝajnas al mi, ke Afrodito vualis sin per ĉielteksaĵo kaj staras antaŭ mi.</p>

 <p id="cf2940">— Ho sinjoro! — diris <span class="nomo" lang="la" title="Ne-Esperanta nomo. Lingvo: Latino">Eunice</span>.</p>

 <p id="cf2941">— Venu ĉi tien, <span class="nomo" lang="la" title="Ne-Esperanta nomo. Lingvo: Latino">Eunice</span>, metu la brakojn ĉirkaŭ mian kolon kaj donu al mi vian buŝon... Ĉu vi min amas?</p>

 <p id="cf2942">— Mi ne pli amus Zeŭson.</p>

 <p id="cf2943">Dirinte ĉi tion, ŝi alpremis la buŝon al lia buŝo, tremante pro feliĉo en liaj brakoj.</p>

 <p id="cf2944">Sed post momento <span class="nomo" lang="la" title="Ne-Esperanta nomo. Lingvo: Latino">Petronius</span> diris:</p>

 <p id="cf2945">— Kaj se ni devus disiĝi?</p>

 <p id="cf2946"><span class="nomo" lang="la" title="Ne-Esperanta nomo. Lingvo: Latino">Eunice</span> rigardis kun subita timo en liajn okulojn:</p>

 <p id="cf2947">— Kion vi diras, sinjoro?...</p>

 <p id="cf2948">— Ne timu!... Ĉar vidu, kiu scias, ĉu mi ne devos iri malproksiman vojaĝon...</p>

 <p id="cf2949">— Kunprenu min...</p>

 <p id="cf2950">Sed <span class="nomo" lang="la" title="Ne-Esperanta nomo. Lingvo: Latino">Petronius</span> ŝanĝis subite la temon de la interparolo kaj demandis:</p>

 <p id="cf2951">— Diru al mi, ĉu sur la ĝardenaj herbejoj estas asfodeloj?</p>

 <p id="cf2952">— En la ĝardeno la cipresoj kaj la herbejoj flaviĝis de la brulo, forfalis la foliaj de la mirtoj kaj la tuta ĝardeno aspektas kvazaŭ morta.</p>

 <p id="cf2953">— La tuta Romo aspektas kvazaŭ morta kaj baldaŭ ĝi estos vera tombejo. Ĉu vi scias, ke estas eldonota edikto kontraŭ la kristanoj kaj komenciĝos persekutado, dum kiu pereos miloj da homoj?</p>

 <p id="cf2954">— Pro kio oni ilin punos, sinjoro? Ili estas homoj bonaj kaj trankvilaj.</p>

 <p id="cf2955">— Ĝuste pro ĉi tio.</p>

 <p id="cf2956">— Ni do veturu marborden. Viaj diaj okuloj ne ŝatas rigardi sangon.</p>

 <p id="cf2957">— Bone, sed dume mi devas bani min. Venu en la <em><span class="fremda" lang="la" title="Ne-Esperanta teksto. Lingvo: Latino">elaeothesium</span></em> ŝmiri miajn brakojn. Je la zono de <span class="nomo" lang="la" title="Ne-Esperanta nomo. Lingvo: Latino">Cypria</span>! neniam ankoraŭ vi ŝajnis al mi tiel belega. Mi ordonos fari por vi bankuvon en la formo de konko, kaj vi estos en ĝi, kiel multekosta perlo... Venu, Orhara.</p>

 <p id="cf2958">Li foriris, kaj horon poste kun rozkronoj sur la kapoj, kun nebulvualitaj okuloj ili kuŝiĝis antaŭ tablo, kovrita per oraj manĝiloj. Servis ilin knabetoj, alivestitaj kiel amoroj, kaj ili, trinkante glutojn da vino el pokaloj, ĉirkaŭvolvitaj per hedero, aŭskultis himnon al Apolono, kantatan ĉe la sono de harpoj sub la direkto de Anthemios. Kion povis por ili signifi, ke ĉirkaŭ la domo etendis sin supren el ruinoj kamentuboj de domoj, ke ventblovoj disportadis la cindrojn de Romo. Ili sentis sin feliĉaj kaj pensis nur pri la amo, kiu ŝanĝadis ilian vivon kvazaŭ en dian sonĝon.</p>

 <p id="cf2959">Sed, antaŭ ol la himno estis finita, eniris en la manĝejon la estro de la <em><span class="fremda" lang="la" title="Ne-Esperanta teksto. Lingvo: Latino">atrium</span></em>.</p>

 <p id="cf2960">— Sinjoro — diris li per voĉo, en kiu vibris maltrankvilo — centuriestro kun taĉmento da pretorianoj staras antaŭ la pordego kaj laŭ ordono de la cezaro deziras paroli kun vi.</p>

 <p id="cf2961">La kantado kaj la sonoj de la harpoj ĉesis. La maltrankvilo ekposedis ĉiujn ĉeestantojn, ĉar la cezaro en la rilatoj kun siaj amikoj ne uzis ordinare pretorianojn kaj ilia alveno en tiu tempo anoncis nenion bonan. <span class="nomo" lang="la" title="Ne-Esperanta nomo. Lingvo: Latino">Petronius</span> sola ne elmontris eĉ plej etan emocion kaj diris, kiel parolas homo, tedata per senĉesaj alkovoj:</p>

 <p id="cf2962">— Oni povus lasi min trankvile tagmanĝi.</p>

 <p id="cf2963">Poste li turnis sin al la <em><span class="fremda" lang="la" title="Ne-Esperanta teksto. Lingvo: Latino">atriensis:</span></em></p>

 <p id="cf2964">— Li eniru.</p>

 <p id="cf2965">La sklavo malaperis post la kurteno; momenton poste aŭdiĝis pezaj paŝoj kaj en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> eniris konata al <span class="nomo" lang="la" title="Ne-Esperanta nomo. Lingvo: Latino">Petronius</span> centestro Aper, komplete armita, kun fera kasko sur la kapo.</p>

 <p id="cf2966">— Nobla sinjoro — li diris — jen letero de la cezaro.</p>

 <p id="cf2967"><span class="nomo" lang="la" title="Ne-Esperanta nomo. Lingvo: Latino">Petronius</span> etendis maldiligente sian blankan manon, prenis la tabuletojn kaj, ĵetinte al ili rigardon, transdonis ilin kun plena trankvilo al <span class="nomo" lang="la" title="Ne-Esperanta nomo. Lingvo: Latino">Eunice</span>.</p>

 <p id="cf2968">— La cezaro legos hodiaŭ vespere novan kanton el <em><span class="fremda" lang="la" title="Ne-Esperanta teksto. Lingvo: Latino">Troica</span></em> — li diris — kaj invitas min, ke mi venu.</p>

 <p id="cf2969">— Estas al mi ordonite nur transdoni la leteron — diris la centestro.</p>

 <p id="cf2970">— Jes. Ne estos respondo. Sed eble vi, centestro, sidiĝos kun ni por momento kaj trinkos pokalon da vino?</p>

 <p id="cf2971">— Dankon al vi, nobla sinjoro. Pokalon da vino mi volonte trinkos je via sano, sed sidiĝi mi ne povas, ĉar mi estas en servo.</p>

 <p id="cf2972">— Kial oni transdonis la leteron al vi, anstataŭ sendi ĝin pere de sklavo?</p>

 <p id="cf2973">— Mi ne scias, sinjoro. Eble tial, ke oni min sendis samdirekten en alia afero.</p>

 <p id="cf2974">— Mi scias — diris <span class="nomo" lang="la" title="Ne-Esperanta nomo. Lingvo: Latino">Petronius</span> — kontraŭ la kristanoj.</p>

 <p id="cf2975">— Jes, sinjoro.</p>

 <p id="cf2976">— Ĉu oni komencis la kaptadon antaŭ longe?</p>

 <p id="cf2977">— Kelkajn taĉmentojn oni sendis Transtibron jam antaŭ la tagmezo.</p>

 <p id="cf2978">Dirinte ĉi tion, la centuriestro verŝis el la pokalo iom da vino honore al Marso, poste eltrinkis ĝin kaj diris:</p>

 <p id="cf2979">— Donu al mi la dioj, kion vi volas, sinjoro.</p>

 <p id="cf2980">— Prenu ankaŭ tiun ĉi pokalon — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf2981">Poste li donis signon al Anthemios, ke li finu la himnon al Apolono.</p>

 <p id="cf2982">— La Kuprobarba komencas mokludi kun mi kaj kun <span class="nomo" lang="la" title="Ne-Esperanta nomo. Lingvo: Latino">Vinicius</span> — li parolis al si mem, kiam la harpoj eksonis denove. — Mi divenas lian intencon! Li volis min teruri, alsendante la inviton per de centuriestro. Oni demandos vespere la centestron, kiel mi lin akceptis. Ne, vi ne ĝojos tro multe, malica kaj kruela pupaĉo. Mi scias, ke la ofendon vi ne forgesos, ke mi ne evitos pereon, se vi tamen pensas, ke mi rigardos petege en viajn okulojn, ke vi vidos sur mia vizaĝo timon kaj humilecon, vi eraras.</p>

 <p id="cf2983">— La cezaro skribas: “Venu, se vi deziras” — diris <span class="nomo" lang="la" title="Ne-Esperanta nomo. Lingvo: Latino">Eunice</span> — ĉu vi iros?</p>

 <p id="cf2984">— Mi estas en bonega humoro kaj mi povas aŭskulti eĉ liajn versaĵojn, do mi iros, tiom pli, ke <span class="nomo" lang="la" title="Ne-Esperanta nomo. Lingvo: Latino">Vinicius</span> ne povas iri.</p>

 <p id="cf2985">Efektive, post la tagmanĝo kaj post la ordinara promeno li konfidis sin en la monojn de sklavinoj, frizantaj la harojn, kaj de sklavinoj, ondigantaj la faldojn. Horon poste, bela, kiel dio, li ordonis porti sin sur Palatinon. La horo estis malfrua, la vespero varma, la luno brilis tiel lume, ke la <em><span class="fremda" lang="la" title="Ne-Esperanta teksto. Lingvo: Latino">lampadarii,</span></em> irantaj antaŭ la portilo, estingis la torĉojn. Sur la stratoj kaj meze de la rubamasoj vagis duonebriaj de vino aroj da homoj, vestitaj per hedero kaj lonicero, portantaj en la manoj branĉetojn de mirto kaj laŭro, kiujn al ili havigis la cezaraj ĝardenoj. Abundo da greno kaj espero de cirkludoj plenigis per ĝojo la homajn korojn. Kelkloke oni kantis kantojn, glorantajn, la “dian nokton” kaj amon; kelkloke oni dancis ĉe la lunlumo; kelkfoje la sklavoj devis voki pri loko por la portilo de la “nobla <span class="nomo" lang="la" title="Ne-Esperanta nomo. Lingvo: Latino">Petronius</span>”, kaj tiam la amaso disŝovadis sin, voĉante ekkriojn honore al sia favorato.</p>

 <p id="cf2986">Li dume pensis pri <span class="nomo" lang="la" title="Ne-Esperanta nomo. Lingvo: Latino">Vinicius</span> kaj miris, ke li ricevis de li nenian sciigon. Li estis epikurano kaj egoisto, tamen, rilatante jen kun Paŭlo el Tarso, jen kun <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj aŭdante ĉiutage pri la kristanoj, li iom aliiĝis, kvankam li mem tion ne sciis. Blovis al li de ili la vento, kiu ĵetis en lian animon nekonatajn semojn. Ekster la propra persono komencis lin interesi aliaj homoj, al <span class="nomo" lang="la" title="Ne-Esperanta nomo. Lingvo: Latino">Vinicius</span> li havis cetere ĉiam amon, ĉar ankoraŭ en sia infaneco li tre amis lian patrinon, sian fratinon, kaj nun, preninte parton en liaj aferoj, li rigardis ilin ankaŭ kun tia intereso, kvazaŭ li rigardus ian tragedion.</p>

 <p id="cf2987">Li ne perdis la esperon, ke <span class="nomo" lang="la" title="Ne-Esperanta nomo. Lingvo: Latino">Vinicius</span> antaŭvenis la pretorianojn kaj forkuris kun <span class="nomo" lang="la" title="Ne-Esperanta nomo. Lingvo: Latino">Ligia</span>, aŭ eventuale, ke li rekaptis ŝin atake. Sed li preferus havi certecon, ĉar li antaŭvidis, ke eble li devos respondi diversajn demandojn, al kiuj li preferus esti preparita.</p>

 <p id="cf2988">Haltinte antaŭ la domo de <span class="nomo" lang="la" title="Ne-Esperanta nomo. Lingvo: Latino">Tiberius</span>, li eliris el la portilo kaj post momento eniris en la <em><span class="fremda" lang="la" title="Ne-Esperanta teksto. Lingvo: Latino">atrium,</span></em> plenan jam de aŭgustanoj. La hieraŭaj amikoj, kvankam mirigis ilin, ke li estis invitita, forŝovadis sin ankoraŭ de li, sed li paŝis meze de ili, belega, en maniero facila, senzorga kaj kun tia certeco, kvazaŭ li mem povus disponi favorojn. Kelkaj do, vidante lin, maltrankviliĝis en la animo, ĉu ne estis tro frue elmontri al li indiferentecon.</p>

 <p id="cf2989">La cezaro ŝajnigis tamen, ke li ne vidas <span class="nomo" lang="la" title="Ne-Esperanta nomo. Lingvo: Latino">Petronius</span>on kaj ne respondis al lia saluto, ŝajnigante sin okupita per interparolo. Aliflanke proksimiĝis al li <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj diris:</p>

 <p id="cf2990">— Bonan vesperon, arbitro de eleganteco. Ĉu ĉiam ankoraŭ vi asertas, ke ne la kristanoj bruligis Romon?</p>

 <p id="cf2991"><span class="nomo" lang="la" title="Ne-Esperanta nomo. Lingvo: Latino">Petronius</span> movis la ŝultrojn kaj, frapetante lin sur la skapolon, kiel liberigiton, respondis:</p>

 <p id="cf2992">— Vi scias same bone, kiel mi, kion opinii pri tio.</p>

 <p id="cf2993">— Mi ne kuraĝas kompari min kun via saĝeco.</p>

 <p id="cf2994">— Kaj vi estas parte prava, ĉar en tiu okazo, kiam la cezaro legos nun al ni novan kanton el <em><span class="fremda" lang="la" title="Ne-Esperanta teksto. Lingvo: Latino">Troica,</span></em> vi devus, anstataŭ krii, kiel pavo, eldiri ian sensencan frazon.</p>

 <p id="cf2995"><span class="nomo" lang="la" title="Ne-Esperanta nomo. Lingvo: Latino">Tigellinus</span> ekmordis la lipojn. Li ne estis tre kontenta, ke la cezaro decidis deklami hodiaŭ novan kanton, ĉar tio ĉi prezentis kampon, sur kiu li ne povis konkuri kun <span class="nomo" lang="la" title="Ne-Esperanta nomo. Lingvo: Latino">Petronius</span>. Efektive, dum la deklamado <span class="nomo" lang="la" title="Ne-Esperanta nomo. Lingvo: Latino">Nero</span> malgraŭvole, pro la malnova kutimo, turnadis la okulojn al <span class="nomo" lang="la" title="Ne-Esperanta nomo. Lingvo: Latino">Petronius</span>, zorge atentante, kion li legos en lia vizaĝo. Kaj tiu ĉi aŭskultis, levante iafoje la brovojn, iafoje kapjesante, iafoje streĉante la atenton, kvazaŭ li volus kontroli, ĉu li bone aŭdis. Kaj poste li aŭ laŭdis, aŭ kritikis, postulante korektojn aŭ poluron de kelkaj versoj. <span class="nomo" lang="la" title="Ne-Esperanta nomo. Lingvo: Latino">Nero</span> mem sentis, ke aliaj en troigitaj laŭdoj celas nur la propran bonon, dum li nur sola okupas sin per la poezio por la poezio mem, li sola estas kompetenta, kaj se li ion laŭdas, oni povas esti certa, ke la versoj meritas laŭdon. Kaj iom post iom li komencis paroli kun li, diskuti, kaj fine, kiam <span class="nomo" lang="la" title="Ne-Esperanta nomo. Lingvo: Latino">Petronius</span> esprimis dubon pri trafeco de iu parolturno, la cezaro diris al li:</p>

 <p id="cf2996">— Vi vidos en la lasta kanto, kial mi ĝin uzis.</p>

 <p id="cf2997">— Ha! — ekpensis <span class="nomo" lang="la" title="Ne-Esperanta nomo. Lingvo: Latino">Petronius</span> — do mi ĝisvivos la lastan kanton.</p>

 <p id="cf2998">Kaj pluraj, aŭdinte ĉi tion, parolis al si mem:</p>

 <p id="cf2999">— Ve al mi! <span class="nomo" lang="la" title="Ne-Esperanta nomo. Lingvo: Latino">Petronius</span>, havante lasitan tempon, povas reakiri la favoron kaj faligi eĉ <span class="nomo" lang="la" title="Ne-Esperanta nomo. Lingvo: Latino">Tigellinus</span>on.</p>

 <p id="cf3000">Kaj denove oni komencis proksimiĝadi al li. Sed la fino de la vespero estis malpli feliĉa, ĉar la cezaro en la momento, kiam <span class="nomo" lang="la" title="Ne-Esperanta nomo. Lingvo: Latino">Petronius</span> lin adiaŭis, demandis subite kun kuntiritaj palpebroj kaj kun vizaĝo kune malica kaj ĝojplena:</p>

 <p id="cf3001">— Kaj kial <span class="nomo" lang="la" title="Ne-Esperanta nomo. Lingvo: Latino">Vinicius</span> ne venis?</p>

 <p id="cf3002">Se <span class="nomo" lang="la" title="Ne-Esperanta nomo. Lingvo: Latino">Petronius</span> estus certa, ke <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> jam estas ekster la urbaj pordegoj, li redirus: “Li edziĝis laŭ via permeso kaj forveturis”. Sed, vidante strangan rideton de <span class="nomo" lang="la" title="Ne-Esperanta nomo. Lingvo: Latino">Nero</span>, li rediris:</p>

 <p id="cf3003">— Via invito, ho dia, ne trovis lin hejme.</p>

 <p id="cf3004">— Diru al li, ke mi plezure lin vidos — respondis <span class="nomo" lang="la" title="Ne-Esperanta nomo. Lingvo: Latino">Nero</span> — kaj diru al li en mia nomo, ke li ne preterlasu la cirkludojn, en kiuj partoprenos kristanoj.</p>

 <p id="cf3005"><span class="nomo" lang="la" title="Ne-Esperanta nomo. Lingvo: Latino">Petronius</span>on maltrankviligis tiuj ĉi vortoj, ĉar ŝajnis al li, ke ili rilatas rekte al <span class="nomo" lang="la" title="Ne-Esperanta nomo. Lingvo: Latino">Ligia</span>. Enirinte la portilon, li ordonis porti sin hejmen eĉ pli rapide, ol matene. Ĝi ne estis tamen facila afero. Antaŭ la domo de <span class="nomo" lang="la" title="Ne-Esperanta nomo. Lingvo: Latino">Tiberius</span> staris amaso densa kaj brua, ebria, kiel antaŭe, tamen ne kantanta, ne dancanta, sed kvazaŭ agitita. De malproksime aŭdiĝadis iaj krioj, kiujn <span class="nomo" lang="la" title="Ne-Esperanta nomo. Lingvo: Latino">Petronius</span> komence ne povis kompreni, sed kiuj potenciĝadis, kreskis kaj fine ŝanĝis sin en unu sovaĝan muĝon:</p>

 <p id="cf3006">— La kristanojn al leonoj!!</p>

 <p id="cf3007">— La brilaj portiloj de la korteganoj movis sin antaŭen meze de la hurlanta amaso. El la fundoj de bruligitaj stratoj alkuradis ĉiam novaj aroj, kiuj, ekaŭdinte la ekkrion, komencis ĝin ripeti. Oni transdonadis el buŝo al buŝo la famon, ke la kaptado daŭras jam de la tagmezo, ke oni kaptis jam multegajn brulmetintojn, kaj baldaŭ sur ĉiuj nove skizitaj kaj malnovaj stratoj, en malvastejoj, falintaj en rubojn, ĉirkaŭ Palatino, sur ĉiuj montaĵoj kaj en ĉiuj ĝardenoj, tra la tuta larĝa kaj longa Romo sonis ekkrioj ĉiam pli furiozaj:</p>

 <p id="cf3008">— La kristanojn al leonoj!</p>

 <p id="cf3009">— Brutaro — ripetadis <span class="nomo" lang="la" title="Ne-Esperanta nomo. Lingvo: Latino">Petronius</span> — popolo inda je la cezaro!</p>

 <p id="cf3010">Kaj li komencis pensi, ke tia mondo, bazita sur perforto, sur krueleco, pri kiu eĉ barbaroj havis nenian imagon, sur krimoj kaj sur furioza dibaĉado, ne povas tamen daŭri. Romo estis estro de la mondo, sed ankaŭ absceso de la mondo. Spiris de ĝi kadavra odoro. Sur la putran vivon estis falanta la ombro de morto. Ofte oni parolis pri tio eĉ inter la aŭgustanoj, sed antaŭ la okuloj de <span class="nomo" lang="la" title="Ne-Esperanta nomo. Lingvo: Latino">Petronius</span> neniam pli klare ekstaris tiu ĉi vero, ke tiu florkronita ĉaro, sur kiu staras, kiel triumfanto, Romo, trenante post si katenitan araĉon de nacioj, iras al abismo. La vivo de la mondreganta urbego ekŝajnis al li ia arlekena procesio kaj ia orgio, kiu tamen devas finiĝi.</p>

 <p id="cf3011">Li komprenis nun, ke sole la kristanoj havas iajn novajn bazojn de la vivo, sed li kredis, ke el la kristanoj restos baldaŭ neniu. Kaj tiam?</p>

 <p id="cf3012">La arlekena precesio iros pluen sub la komando de <span class="nomo" lang="la" title="Ne-Esperanta nomo. Lingvo: Latino">Nero</span> kaj se <span class="nomo" lang="la" title="Ne-Esperanta nomo. Lingvo: Latino">Nero</span> pasos, troviĝos iu alia, sama aŭ pli malbona, ĉar kun tia popolo kaj tiaj patricioj estas neniaj kaŭzoj, ke troviĝu iu pli inda. Estos nova orgio, kaj krome ĉiam pli malnobla kaj pli abomena.</p>

 <p id="cf3013">Kaj orgio ne povas daŭri eterne; oni devas post ĝi iri dormi, simple pro nura laceco.</p>

 <p id="cf3014">Pensante pri tio ĉi, <span class="nomo" lang="la" title="Ne-Esperanta nomo. Lingvo: Latino">Petronius</span> mem eksentis sin treege laca. Ĉu valoras vivi, kaj plie, vivi en necerteco pri la morgaŭa tago nur tial, por rigardi similan ordon de la mondo? La genio de morto ne estas ja malpli bela, ol la genio de dormo, kaj ankaŭ li havas flugilojn ĉe la brakoj.</p>

 <p id="cf3015">La portilo haltis antaŭ la pordo de la domo, kiun la gardema pordisto tuj malfermis.</p>

 <p id="cf3016">— Ĉu la nobla <span class="nomo" lang="la" title="Ne-Esperanta nomo. Lingvo: Latino">Vinicius</span> revenis? — demandis lin <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3017">— Antaŭ momento, sinjoro — respondis la sklavo.</p>

 <p id="cf3018">— Sekve li ŝin ne rekaptis! — ekpensis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3019">Kaj, deĵetinte la togon, li enkuris en la <em><span class="fremda" lang="la" title="Ne-Esperanta teksto. Lingvo: Latino">atrium</span></em>. <span class="nomo" lang="la" title="Ne-Esperanta nomo. Lingvo: Latino">Vinicius</span> sidis sur tripiedo, kun kapo mallevita preskaŭ ĝis la genuoj kaj kun manoj sur la kapo, sed je la bruo de la paŝoj li levis sian ŝtonsimilan vizaĝon, en kiu nur la okuloj febre brilis.</p>

 <p id="cf3020">— Vi venis tro malfrue? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3021">— Jes. Oni malliberigis ŝin antaŭtagmeze.</p>

 <p id="cf3022">Sekvis momento da silento.</p>

 <p id="cf3023">— Vi vidis ŝin?</p>

 <p id="cf3024">— Jes.</p>

 <p id="cf3025">— Kie ŝi estas?</p>

 <p id="cf3026">— En la Mamertina malliberejo.</p>

 <p id="cf3027"><span class="nomo" lang="la" title="Ne-Esperanta nomo. Lingvo: Latino">Petronius</span> ektremis kaj komencis rigardi <span class="nomo" lang="la" title="Ne-Esperanta nomo. Lingvo: Latino">Vinicius</span>on per demandaj okuloj.</p>

 <p id="cf3028">Tiu ĉi komprenis.</p>

 <p id="cf3029">— Ne! — li diris. — Oni ne metis ŝin en Tulianum<a class="noto" title="Ligilo al “#noto-quo-vadis-15”" href="#noto-quo-vadis-15" id="quo-vadis-15">*</a>, nek eĉ en la mezan malliberejon. Mi subaĉetis la gardiston, ke li cedu al ŝi sian ĉambreton. <span class="nomo" lang="la" title="Ne-Esperanta nomo. Lingvo: Latino">Ursus</span> kuŝiĝis ĉe la sojlo kaj gardas ŝin.</p>

 <div id="noto-quo-vadis-15" class="noto "> <a class="noto" href="#quo-vadis-15">*</a> La plej malalta parto de la malliberejo, kuŝanta tute sub la tero, kun unu sola malfermaĵo en la plafono. Tie mortis pro malsato <span class="nomo" lang="und" title="Ne-Esperanta nomo. Lingvo: nespecifita">Jugurtha</span>.</div>

 <p id="cf3030">— Kial <span class="nomo" lang="la" title="Ne-Esperanta nomo. Lingvo: Latino">Ursus</span> ne defendis ŝin?</p>

 <p id="cf3031">— Oni alsendis kvindek pretorianojn. Cetere <span class="nomo" lang="la" title="Ne-Esperanta nomo. Lingvo: Latino">Linus</span> malpermesis al li.</p>

 <p id="cf3032">— Kaj <span class="nomo" lang="la" title="Ne-Esperanta nomo. Lingvo: Latino">Linus</span>?</p>

 <p id="cf3033">— <span class="nomo" lang="la" title="Ne-Esperanta nomo. Lingvo: Latino">Linus</span> estas mortanta. Tial oni lin ne prenis.</p>

 <p id="cf3034">— Kion vi intencas?</p>

 <p id="cf3035">— Savi ŝin aŭ morti kun ŝi. Mi ankaŭ kredas je Kristo.</p>

 <p id="cf3036"><span class="nomo" lang="la" title="Ne-Esperanta nomo. Lingvo: Latino">Vinicius</span> parolis ŝajne trankvile, sed en lia voĉo estis io tiel korŝira, ke la koro de <span class="nomo" lang="la" title="Ne-Esperanta nomo. Lingvo: Latino">Petronius</span> ektremis de sincera kompato.</p>

 <p id="cf3037">— Mi vin komprenas — li diris — sed kiel vi volas ŝin savi?</p>

 <p id="cf3038">— Mi subaĉetis la gardistojn, unue tial, por sekurigi ŝin de ofendoj, kaj due, ke ili ne malhelpu ŝian forkuron.</p>

 <p id="cf3039">— Kiam ĝi devas okazi?</p>

 <p id="cf3040">— Ili respondis, ke ili ne povas transdoni ŝin al mi senprokraste, ĉar ili timas la respondecon. Kiam la malliberejoj pleniĝos per amasoj da homoj kaj kiam oni perdos la kalkulon de la malliberuloj, tiam ili redonos ŝin al mi. Sed tio ĉi estas lasta rimedo. Antaŭe vi savu ŝin kaj min! Vi estas amiko de la cezaro. Li mem donis al mi <span class="nomo" lang="la" title="Ne-Esperanta nomo. Lingvo: Latino">Ligia</span>n. Iru al li kaj savu min!</p>

 <p id="cf3041"><span class="nomo" lang="la" title="Ne-Esperanta nomo. Lingvo: Latino">Petronius</span>, anstataŭ respondi, vokis sklavon kaj, ordoninte al li alporti du malhelajn mantelojn kaj du glavojn, turnis sin al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3042">— Envoje mi rakontos al vi — li diris. — Dume prenu mantelon, prenu armilon kaj ni iru en la malliberejon. Tie donu al la gardistoj cent mil sestercojn, donu sumon duoblan aŭ kvinoblan, ke ili nur ellasu <span class="nomo" lang="la" title="Ne-Esperanta nomo. Lingvo: Latino">Ligia</span>n senprokraste. Alie estos tro malfrue.</p>

 <p id="cf3043">— Ni iru — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3044">Kaj post momento ambaŭ troviĝis sur la strato.</p>

 <p id="cf3045">— Kaj nun aŭskulti min — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Mi ne volis perdi la tempon. Mi estas de hodiaŭ en malfavoro. Mia propra vivo kvazaŭ pendas sur hareto kaj tial mi povas nenion efiki ĉe la cezaro. Pli malbone eĉ! Mi estas certa, ke li agus kontraŭ mia peto. Se tiel ne estus, ĉu mi konsilus al vi, ke vi forkuru kun <span class="nomo" lang="la" title="Ne-Esperanta nomo. Lingvo: Latino">Ligia</span> aŭ rekaptu ŝin? En tiu okazo, se vi sukcesus forkuri, la kolero de la cezaro direktus sin kontraŭ mi. Sed pli verŝajne li farus hodiaŭ ion laŭ via peto, ol laŭ mia. Ne kalkulu tamen ankaŭ je tio ĉi. Eligu ŝin el malliberejo kaj forkuru! Nenio pli restas al vi. Kiam tio ĉi ne sukcesos, venos la vico por aliaj rimedoj. Dume sciu, ke oni malliberigis <span class="nomo" lang="la" title="Ne-Esperanta nomo. Lingvo: Latino">Ligia</span>n ne nur pro la kredo je Kristo. Ŝin kaj vin persekutas la kolero de <span class="nomo" lang="la" title="Ne-Esperanta nomo. Lingvo: Latino">Poppaea</span>. Ĉu vi memoras, ke vi ofendis la aŭgustinon kaj ke vi rifuzis ŝian amon? Ŝi scias, ke vi rifuzis ĝin pro <span class="nomo" lang="la" title="Ne-Esperanta nomo. Lingvo: Latino">Ligia</span>, kiun eĉ sen tiu ĉi kaŭzo ŝi ekmalamis de la unua rigardo. Ŝi ja penis jam antaŭe pereigi <span class="nomo" lang="la" title="Ne-Esperanta nomo. Lingvo: Latino">Ligia</span>n, atribuante al ŝiaj sorĉoj la morton de sia infano. En tio, kio okazis, estas la mano de <span class="nomo" lang="la" title="Ne-Esperanta nomo. Lingvo: Latino">Poppaea</span>! Per kio vi povas klarigi, ke <span class="nomo" lang="la" title="Ne-Esperanta nomo. Lingvo: Latino">Ligia</span> estis malliberigita la unua? Kiu povis montri la domon de <span class="nomo" lang="la" title="Ne-Esperanta nomo. Lingvo: Latino">Linus</span>? Mi diras al vi, ke oni spionis ŝin jam delonge! Mi scias, ke mi disŝiras vian animon kaj senigas vin de la lastaj esperoj, sed mi tion diras al vi tial, ke se vi ŝin ne liberigos, antaŭ ol venos al ili la ideo, ke vi tion povos, tiam vi ambaŭ pereos.</p>

 <p id="cf3046">— Jes! Mi komprenas! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3047">La stratoj pro la malfrua horo estis malplenaj, tamen la pluan interparolon rompis al ili iranta de kontraŭe ebria gladiatoro, kiu ŝanceliĝis sur <span class="nomo" lang="la" title="Ne-Esperanta nomo. Lingvo: Latino">Petronius</span>on tiel, ke li apogis sin per la mano sur lian ŝultron, ĉirkaŭblovante lian vizaĝon per vinsaturita spiro kaj kriante per raŭka voĉo:</p>

 <p id="cf3048">— La kristanojn al leonoj!</p>

 <p id="cf3049">— Mirmilono — diris trankvile <span class="nomo" lang="la" title="Ne-Esperanta nomo. Lingvo: Latino">Petronius</span> — akceptu bonan konsilon kaj iru vian vojon.</p>

 <p id="cf3050">Tiam la ebriulo ekkaptis subite lian ŝultron ankaŭ per la alia mano:</p>

 <p id="cf3051">— Kriu kune kun mi, aŭ mi rompos al vi la nukon: la kristanojn al leonoj!</p>

 <p id="cf3052">Sed la nervoj de <span class="nomo" lang="la" title="Ne-Esperanta nomo. Lingvo: Latino">Petronius</span> havis jam sufiĉe da tiuj krioj. De la momento de la eliro el Palatino ili sufokis lin, kiel inkubo, kaj ŝiris liajn orelojn, do, kiam li ekvidis krome super si levitan pugnon de la grandegulo, elĉerpiĝis la mezuro de lia pacienco.</p>

 <p id="cf3053">— Amiko — li diris — vi odoras vinon kaj malhelpas al mi.</p>

 <p id="cf3054">Kaj tiel parolante, li enbatis en lian bruston ĝis la tenilo mallongan glavon, per kiu li armis sin, elirante el la domo, poste, preninte <span class="nomo" lang="la" title="Ne-Esperanta nomo. Lingvo: Latino">Vinicius</span>on sub la brakon, li parolis plu, kvazaŭ nenio estu okazinta:</p>

 <p id="cf3055">— La cezaro diris al mi hodiaŭ: “Diru en mia nomo al <span class="nomo" lang="la" title="Ne-Esperanta nomo. Lingvo: Latino">Vinicius</span>, ke li ne preterlasu la cirkludojn, en kiuj partoprenos kristanoj.” Ĉu vi komprenas, kion ĝi signifas? Oni volas fari al si spektaklon el via doloro. Ĝi estas afero decidita. Eble tial oni malliberigis ĝis nun nek vin, nek min. Se vi ne sukcesos ŝin tuj eligi, tiam... mi ne scias!... Eble <span class="nomo" lang="la" title="Ne-Esperanta nomo. Lingvo: Latino">Acte</span> propetos por vi, sed ĉu ŝi ion efikos?... Viaj siciliaj posedaĵoj povus ankaŭ eksciti la avidon de <span class="nomo" lang="la" title="Ne-Esperanta nomo. Lingvo: Latino">Tigellinus</span>. Provu!</p>

 <p id="cf3056">— Mi donos al li ĉion, kion mi posedas — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3057">De <span class="nomo" lang="la" title="Ne-Esperanta nomo. Lingvo: Latino">Carinae</span> al Forumo ne estis tre malproksime, baldaŭ do ili alvenis. La nokto komencis jam paliĝadi kaj la muroj de la kastelo estis jam klare videblaj en la ombro.</p>

 <p id="cf3058">Subite, kiam ili flankiĝis al la Mamertina malliberejo, <span class="nomo" lang="la" title="Ne-Esperanta nomo. Lingvo: Latino">Petronius</span> haltis kaj diris:</p>

 <p id="cf3059">— Pretorianoj!... Tro malfrue!</p>

 <p id="cf3060">La malliberejon ĉirkaŭis efektive duobla vico da soldatoj. La krepusko arĝente koloris iliajn ferajn kaskojn kaj la akraĵojn de la lancoj.</p>

 <p id="cf3061">La vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> iĝis pala, kiel marmoro.</p>

 <p id="cf3062">— Ni iru — diris li.</p>

 <p id="cf3063">Post momento ili ekstaris antaŭ la vico. <span class="nomo" lang="la" title="Ne-Esperanta nomo. Lingvo: Latino">Petronius</span>, kiu, dotite per neordinara memoro, konis ne nur la ĉefulojn, sed preskaŭ ĉiujn soldatojn de la pretorio, rimarkis tuj konatan al si kohortestron kaj faris al li signon.</p>

 <p id="cf3064">— Jen kio, Niger? — li diris — oni ordonis al vi gardi la malliberejon?</p>

 <p id="cf3065">— Jes, nobla <span class="nomo" lang="la" title="Ne-Esperanta nomo. Lingvo: Latino">Petronius</span>. La prefekto timis, ke oni povus provi rekapti la brulmetintojn.</p>

 <p id="cf3066">— Ĉu estas al vi ordonite neniun enlasi? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3067">— Ne, sinjoro. Konatoj vizitados la malliberulojn kaj tiel ni kaptos pli da kristanoj.</p>

 <p id="cf3068">— Sekve enlasu min — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3069">Kaj, preminte la manon al <span class="nomo" lang="la" title="Ne-Esperanta nomo. Lingvo: Latino">Petronius</span>, li diris al li:</p>

 <p id="cf3070">— Vidiĝu kun <span class="nomo" lang="la" title="Ne-Esperanta nomo. Lingvo: Latino">Acte</span>, kaj mi venos ekscii, kian respondon ŝi donis al vi...</p>

 <p id="cf3071">— Venu — rediris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3072">En la sama momento sub la tero kaj trans la dikaj muroj aŭdiĝis kantado. La kanto, komence malklara kaj obtuza, kreskis ĉiam pli. Voĉoj viraj, virinaj kaj infanaj ligis sin en unu harmonian ĥoron. La tuta malliberejo komencis en la silento de la krepusko kanti, kiel harpo. Sed tio ne estis voĉoj de plendo, nek de malespero. Kontraŭe, sonis en ili ĝojo kaj triumfo.</p>

 <p id="cf3073">La soldatoj rigardis sin reciproke kun miro. Sur la ĉielo aperis la unuaj oraj kaj rozaj briloj de la tagiĝo.</p>

 </div>

 <div class="chapitro" id="quovadis52"> <h3 id="cf3074">ĈAPITRO <span class="num" title="">LII</span> </h3> <p id="cf3075">La ekkrio: “La kristanojn al leonoj!” sonis senĉese en ĉiuj kvartaloj de la urbo. En la unua momento ne nur neniu dubis, ke ili estas la veraj kaŭzintoj de la malfeliĉo, sed neniu volis eĉ dubi, ĉar ilia puno devis prezenti grandiozan amuzon por la popolo. Sed disvastiĝis la kredo, ke la malfeliĉo ne alprenus tiel teruran amplekson sen kolero de la dioj, oni ordonis do fari en la temploj <em><span class="fremda" lang="la" title="Ne-Esperanta teksto. Lingvo: Latino">piacula,</span></em> <abbr>t.e.</abbr> purigajn oferojn. Laŭ la inspiro de la Sibilaj libroj la senato aranĝis solenaĵojn kaj publikajn preĝojn al Vulkano, Cereso kaj Prozerpino. Matronoj faris oferojn al Junono; en granda procesio ili iris al la marbordo, por ĉerpi iom da akvo kaj ŝprucigi ĝin sur la statuon de la diino. Edziniĝintaj virinoj preparis festenojn por la dioj<a class="noto" title="Ligilo al “#noto-quo-vadis-16”" href="#noto-quo-vadis-16" id="quo-vadis-16">*</a> kaj pasigadis la noktojn maldorme. La tuta Romo puriĝadis de pekoj, faradis oferdonojn kaj petis pardonon de la Senmortuloj. Kaj dume meze de la ruinoj oni vojskizis novajn stratojn. Tie kaj ie oni metis jam la fundamentoj de novaj, grandiozaj domoj, palacoj kaj temploj. Antaŭ ĉio tamen oni konstruis kun senekzempla rapideco grandegajn lignajn amfiteatrojn, kie devis morti la kristanoj. Tuj post la interkonsilo en la domo de <span class="nomo" lang="la" title="Ne-Esperanta nomo. Lingvo: Latino">Tiberius</span> oni sendis al la prokonsuloj la ordonojn, ke ili havigu sovaĝajn bestojn. <span class="nomo" lang="la" title="Ne-Esperanta nomo. Lingvo: Latino">Tigellinus</span> malplenigis la bestejojn de ĉiuj italaj urboj, ne esceptante la malpli grandajn. En Afriko oni aranĝis laŭ lia ordono grandegan ĉason, en kiu devis partopreni la tuta loka loĝantaro. Oni venigadis elefantojn kaj tigrojn el Azio, krokodilojn kaj hipopotamojn el Nilo, leonojn el Atlaso, lupojn kaj ursojn el Pireneoj, furiozajn hundojn el Hibernio, hundojn-molosojn el Epiro, bubalojn kaj grandegajn timindajn urojn el Germanujo. Pro la nombro de la malliberigitoj la cirkludoj devis per sia amplekso superi ĉion, kion oni vidis ĝis nun. La cezaro deziris dronigi la memoron pri la brulo en sango kaj ebriigi per ĝi Romon, neniam do iu sangoverŝado promesis esti pli brila.</p>

 <div id="noto-quo-vadis-16" class="noto "> <a class="noto" href="#quo-vadis-16">*</a> <em><span class="nomo" lang="la" title="Ne-Esperanta nomo. Lingvo: Latino">Selisteria</span></em> aŭ <em><span class="nomo" lang="la" title="Ne-Esperanta nomo. Lingvo: Latino">Lectisteria</span></em>.</div>

 <p id="cf3076">La ĝojekscitita popolo helpis al la vigiloj kaj pretorianoj kapti la kristanojn. Ĝi ne estis afero malfacila, ĉar tutaj iliaj aroj, tendostarantaj ankoraŭ kune kun la aliaj loĝantoj meze de la ĝardenoj, laŭte konfesadis sian kredon. Kiam oni ilin ĉirkaŭadis, ili surgenuiĝadis kaj, kantante kantojn, lasadis sin forkapti sen ia kontraŭstaro. Sed ilia pacienco grandigadis nur la koleron de la popolo, kiu, ne komprenante ĝian kialon, atribuis ĝin al ilia ŝtonkoreco kaj krimobstineco. Furiozo ekregis la persekutantojn. Okazis iafoje, ke la amaso rabis kristanojn el la manoj de soldatoj kaj disŝiris ilin per la propraj manoj; virinojn oni trenis je la haroj en malliberejojn; al infanoj oni frakasis la kapojn kontraŭ ŝtonoj. Miloj da homoj tage kaj nokte trakuradis hurlante la stratojn. Oni serĉis novajn viktimojn inter ruinoj, en kamenoj kaj en keloj. Antaŭ la malliberejoj, ĉe fajroj, ĉirkaŭ bareloj kun vino, oni dancis bakĥajn dancojn. Vespere oni aŭskultis kun ravekscito tondrosimilajn muĝojn, kiuj sonis tra la tuta urbo. La malliberejoj estis plenegaj de miloj da homoj, kaj ĉiutage ankoraŭ la stratamaso kaj la pretorianoj alpeladis novajn viktimojn. Kompato estingiĝis. Ŝajnis, ke la homoj forgesis paroli kaj en sovaĝa frenezo memoris nur unu solan ekkrion: “la kristanojn al leonoj!” Venis strange varmegaj tagoj kaj noktoj tiel sufokaj, kiaj estis neniam antaŭe: la aero mem estis kvazaŭ saturita per furiozo, sango kaj krimo.</p>

 <p id="cf3077">Kaj al tiu ĉi plenplena mezuro da kruelaĵoj konformis same plenplena mezuro da avido je martireco. La konfesantoj de Kristo iris memvole al morto kaj serĉis ĝin eĉ, ĝis ilin retenis severaj ordonoj de la ĉefoj. Laŭ ilia instrukcio oni komencis kunvenadi nur ekster la urbo, en subterejoj ĉe la vojo Appia kaj en apudurbaj vinberejoj, apartenantaj al patricioj-kristanoj, el kiuj neniu estis ĝis nun malliberigita. Sur Palatino oni sciis delonge, ke al la konfesantoj de Kristo apartenas <span class="nomo" lang="la" title="Ne-Esperanta nomo. Lingvo: Latino">Flavius</span>, kaj <span class="nomo" lang="la" title="Ne-Esperanta nomo. Lingvo: Latino">Domitilla</span>, kaj <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>, kaj <span class="nomo" lang="la" title="Ne-Esperanta nomo. Lingvo: Latino">Cornelius Pudens</span>, kaj <span class="nomo" lang="la" title="Ne-Esperanta nomo. Lingvo: Latino">Vinicius</span>; la cezaro mem timis tamen, ke la popolo ne lasos al si kredigi, ke tiaj homoj bruligis Romon, kaj ĉar oni celis antaŭ ĉio konvinki la popolon, tial la punon kaj venĝon oni prokrastis ĝis postaj tagoj. Aliaj kredis, ke tiujn ĉi patriciojn savis la influo de <span class="nomo" lang="la" title="Ne-Esperanta nomo. Lingvo: Latino">Acte</span>. La supozo estis malprava. <span class="nomo" lang="la" title="Ne-Esperanta nomo. Lingvo: Latino">Petronius</span>, disiĝinte, kun <span class="nomo" lang="la" title="Ne-Esperanta nomo. Lingvo: Latino">Vinicius</span>, iris, vere, al <span class="nomo" lang="la" title="Ne-Esperanta nomo. Lingvo: Latino">Acte</span> peti ŝian helpon por <span class="nomo" lang="la" title="Ne-Esperanta nomo. Lingvo: Latino">Ligia</span>, sed ŝi povis al li oferi sole larmojn, ĉar ŝi vivis en forgeso kaj doloro, tiam nur tolerata, kiom ŝi kaŝis sin de <span class="nomo" lang="la" title="Ne-Esperanta nomo. Lingvo: Latino">Poppaea</span> kaj de la cezaro.</p>

 <p id="cf3078">Ŝi vizitis tamen <span class="nomo" lang="la" title="Ne-Esperanta nomo. Lingvo: Latino">Ligia</span>n en la malliberejo, alportis al ŝi vestojn kaj nutraĵon, kaj antaŭ ĉio sekurigis ŝin tiom pli de ofendoj flanke de la jam cetere subaĉetitaj malliberejaj gardistoj.</p>

 <p id="cf3079"><span class="nomo" lang="la" title="Ne-Esperanta nomo. Lingvo: Latino">Petronius</span> tamen, ne povante forgesi, ke sen lia interveno kaj la ideo forpreni <span class="nomo" lang="la" title="Ne-Esperanta nomo. Lingvo: Latino">Ligia</span>n el la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj la knabino ne estus nun verŝajne en malliberejo, kaj krome, volante venki en la ludo kontraŭ <span class="nomo" lang="la" title="Ne-Esperanta nomo. Lingvo: Latino">Tigellinus</span>, ne ŝparis tempon, nek klopodojn. En la daŭro de kelkaj tagoj li parolis kun <span class="nomo" lang="la" title="Ne-Esperanta nomo. Lingvo: Latino">Seneca</span>, kun <span class="nomo" lang="la" title="Ne-Esperanta nomo. Lingvo: Latino">Domitius Afer</span>, kun <span class="nomo" lang="la" title="Ne-Esperanta nomo. Lingvo: Latino">Crispinilla</span>, pere de kiu li volis atingi <span class="nomo" lang="la" title="Ne-Esperanta nomo. Lingvo: Latino">Poppaea</span>n, kun <span class="nomo" lang="la" title="Ne-Esperanta nomo. Lingvo: Latino">Terpnos</span> kaj <span class="nomo" lang="la" title="Ne-Esperanta nomo. Lingvo: Latino">Diodorus</span>, kun la belega <span class="nomo" lang="la" title="Ne-Esperanta nomo. Lingvo: Latino">Pythagoras</span>, fine kun <span class="nomo" lang="la" title="Ne-Esperanta nomo. Lingvo: Latino">Aliturus</span> kaj <span class="nomo" lang="und" title="Ne-Esperanta nomo. Lingvo: nespecifita">Paris</span>, al kiuj la cezaro ordonare nenion rifuzis. Kun la helpo de <span class="nomo" lang="la" title="Ne-Esperanta nomo. Lingvo: Latino">Chrysothemis</span>, kiu estis nun amatino de <span class="nomo" lang="la" title="Ne-Esperanta nomo. Lingvo: Latino">Vatinius</span>, li penis havigi al si eĉ lian helpon, malavarante al li kaj al la aliaj tiel promesojn, kiel monon.</p>

 <p id="cf3080">Sed ĉiuj tiuj klopodoj restis senefikaj. <span class="nomo" lang="la" title="Ne-Esperanta nomo. Lingvo: Latino">Seneca</span>, necerta pri la propra morgaŭo, komencis persvadi al li, ke la kristanoj, se ili eĉ ne bruligis Romon, devas esti ekstermitaj por ĝia bono; unuvorte, li pravigis la venontan buĉadon per ŝtata racio. <span class="nomo" lang="la" title="Ne-Esperanta nomo. Lingvo: Latino">Terpnos</span> kaj <span class="nomo" lang="la" title="Ne-Esperanta nomo. Lingvo: Latino">Diodorus</span> prenis monon, sed faris repage nenion. <span class="nomo" lang="la" title="Ne-Esperanta nomo. Lingvo: Latino">Vatinius</span> sciigis al la cezaro, ke oni penis lin subaĉeti, kaj nur la sola <span class="nomo" lang="la" title="Ne-Esperanta nomo. Lingvo: Latino">Aliturus</span>, kiu, komence malamike agordita kontraŭ la kristanoj, nune kompatis ilin, kuraĝis paroli al la cezaro pri la malliberigita knabino kaj propeti por ŝi; li tamen ricevis nenion, krom la respondo:</p>

 <p id="cf3081">— Ĉu vi kredas, ke mi havas animon malpli grandan, ol <span class="nomo" lang="la" title="Ne-Esperanta nomo. Lingvo: Latino">Brutus</span>, kiu por la bono de Romo ne ŝparis la proprajn filojn?</p>

 <p id="cf3082">Kaj kiam li ripetis tiun ĉi respondon al <span class="nomo" lang="la" title="Ne-Esperanta nomo. Lingvo: Latino">Petronius</span>, tiu ĉi diris:</p>

 <p id="cf3083">— Se li trovis la komparon kun <span class="nomo" lang="la" title="Ne-Esperanta nomo. Lingvo: Latino">Brutus</span>, estas jam nenia rimedo.</p>

 <p id="cf3084">Li bedaŭris tamen <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj kaptadis lin timo, ĉu li ne atencos la propran vivon. “Nun — li parolis al si — subtenas lin ankoraŭ la klopodoj, kiujn li faras por ŝin savi, ŝia vido kaj la sufero mem, sed kiam ĉiuj rimedoj montriĝos vanaj kaj kiam estingiĝos la lasta fajrero de la espero, je Kastoro! li ne postvivos ŝin kaj ĵetos sin sur glavon”. <span class="nomo" lang="la" title="Ne-Esperanta nomo. Lingvo: Latino">Petronius</span> komprenis eĉ pli bone, ke oni povas tiel fini, ol ke oni povas tiel ami kaj tiel suferi. Dume <span class="nomo" lang="la" title="Ne-Esperanta nomo. Lingvo: Latino">Vinicius</span> faris ankoraŭ ĉion, kion povis koncepti lia menso, por savi <span class="nomo" lang="la" title="Ne-Esperanta nomo. Lingvo: Latino">Ligia</span>n. Li vizitadis la aŭgustanojn kaj li, iam tiel fiera, petegis nun, kiel almozon, ilian helpon. Pere de <span class="nomo" lang="la" title="Ne-Esperanta nomo. Lingvo: Latino">Vitelius</span> li oferis al <span class="nomo" lang="la" title="Ne-Esperanta nomo. Lingvo: Latino">Tigellinus</span> siajn siciliajn posedaĵojn kaj ĉion, kion la prefekto postulus. <span class="nomo" lang="la" title="Ne-Esperanta nomo. Lingvo: Latino">Tigellinus</span> tamen, ne volante verŝajne inciti kontraŭ si la aŭgustinon, rifuzis. Iri al la cezaro mem, ĉirkaŭbraki liajn genuojn kaj petegi efikus nenion; <span class="nomo" lang="la" title="Ne-Esperanta nomo. Lingvo: Latino">Vinicius</span> vere volis eĉ tion ĉi fari, sed <span class="nomo" lang="la" title="Ne-Esperanta nomo. Lingvo: Latino">Petronius</span>, aŭdinte pri tiu ĉi intenco, demandis:</p>

 <p id="cf3085">— Kaj se li rifuzos al vi, se li respondos per ŝerco aŭ per malnobla minaco, kion vi faros?</p>

 <p id="cf3086">Je tio ĉi la trajtoj de <span class="nomo" lang="la" title="Ne-Esperanta nomo. Lingvo: Latino">Vinicius</span> tordiĝis de doloro kaj furiozo, kaj el inter la kunpremitaj makzeloj komencis eliĝadi grinco.</p>

 <p id="cf3087">— Jes! — diris <span class="nomo" lang="la" title="Ne-Esperanta nomo. Lingvo: Latino">Petronius</span> — tial mi ĝin malkonsilas. Vi baros ĉiujn vojojn de savo.</p>

 <p id="cf3088">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ekregis sin kaj, ŝovante la manon sur la frunto, kovrita de malvarma ŝvito, diris:</p>

 <p id="cf3089">— Ne! ne! mi estas kristano!...</p>

 <p id="cf3090">— Kaj vi forgesos ĉi tion, kiel vi forgesis antaŭ momento. Vi rajtas pereigi vin mem, sed ne ŝin. Memoru, kion suferis antaŭ la morto la filino de <span class="nomo" lang="la" title="Ne-Esperanta nomo. Lingvo: Latino">Sejanus</span>.</p>

 <p id="cf3091">Parolante tiel, li ne estis tute sincera, ĉar li zorgis pli multe pri <span class="nomo" lang="la" title="Ne-Esperanta nomo. Lingvo: Latino">Vinicius</span>, ol pri <span class="nomo" lang="la" title="Ne-Esperanta nomo. Lingvo: Latino">Ligia</span>. Li sciis tamen, ke neniel li detenos la junan tribunon de tiel danĝera paŝo, nur sole prezentante al li, ke ĝi povus rezultigi senrevokan pereon por <span class="nomo" lang="la" title="Ne-Esperanta nomo. Lingvo: Latino">Ligia</span>. Cetere, li estis prava, ĉar sur Palatino oni antaŭvidis venon de la juna tribuno kaj entreprenis konformajn gardrimedojn.</p>

 <p id="cf3092">Tamen la sufero de <span class="nomo" lang="la" title="Ne-Esperanta nomo. Lingvo: Latino">Vinicius</span> superis ĉion, kion la homaj fortoj povas elporti. De la momento, kiam <span class="nomo" lang="la" title="Ne-Esperanta nomo. Lingvo: Latino">Ligia</span> estis malliberigita kaj kiam falis sur ŝin la brilo de venonta martireco, ne nur li ekamis ŝin centfoje pli multe, sed komencis simple preskaŭ kulti ŝin en la animo, kiel iun superhoman estaĵon. Kaj nun je la penso, ke tiun ĉi estaĵon, kune amegatan kaj sanktan, li devas perdi, ke krom la morto povas trafi ŝin torturoj, pli teruraj, ol la morto mem, la sango koaguladis en liaj vejnoj, la animo ŝanĝadis sin en unu ĝemon kaj konfuziĝadis lia menso. Iafoje ŝajnis al li, ke lian kranion plenigas flamanta fajro, kiu ĝin bruligos aŭ krevigos. Li ĉesis kompreni, kio okazas, li ĉesis kompreni, kial Kristo — tiu kompatema — tiu Dio — ne venas helpi siajn konfesantojn, kial la fulgokovritaj muroj de Palatino ne falegas en la teron, kaj kun ili <span class="nomo" lang="la" title="Ne-Esperanta nomo. Lingvo: Latino">Nero</span>, la aŭgustanoj, la pretoria tendaro kaj tiu ĉi tuta urbo de krimoj. Li kredis, ke ne povas kaj ne devas esti alie, kaj ke ĉio tio, kion rigardas liaj okuloj, de kio rompiĝas lia animo kaj hurlas la koro, estas sonĝo. Sed la muĝado de la bestoj diradis al li, ke ĝi estas realaĵo; la klakbruo de la hakiloj, el sub kiuj kreskis arenoj, diradis al li, ke ĝi estas realaĵo, kaj konfirmadis tion la bojado de la popolo kaj la plenegaj malliberejoj. Tiam teruriĝadis en li la kredo je Kristo, kaj tiu ĉi teruriĝo estis nova sufero, plej granda eble el ĉiuj.</p>

 <p id="cf3093">Dume <span class="nomo" lang="la" title="Ne-Esperanta nomo. Lingvo: Latino">Petronius</span> diradis al li:</p>

 <p id="cf3094">— Memoru, kion antaŭ la morto suferis la filino de <span class="nomo" lang="la" title="Ne-Esperanta nomo. Lingvo: Latino">Sejanus</span>.</p>

 </div>

 <div class="chapitro" id="quovadis53"> <h3 id="cf3095">ĈAPITRO <span class="num" title="">LIII</span> </h3> <p id="cf3096">Kaj ĉio montriĝis vana. <span class="nomo" lang="la" title="Ne-Esperanta nomo. Lingvo: Latino">Vinicius</span> humiliĝis tiagrade, ke li serĉis protekton ĉe liberigitaj kaj sklavoj, tiel de la cezaro, kiel de <span class="nomo" lang="la" title="Ne-Esperanta nomo. Lingvo: Latino">Poppaea</span>, superpagadis iliajn vanajn promesojn, akiradis al si iliajn favorojn per riĉaj donacoj. Li retrovis la unuan edzon de la aŭgustino, <span class="nomo" lang="la" title="Ne-Esperanta nomo. Lingvo: Latino">Rufius</span>on <span class="nomo" lang="la" title="Ne-Esperanta nomo. Lingvo: Latino">Crispinus</span>on, kaj havigis al si lian leteron; li donacis sian palacon en Antiumo al ŝia unuaedziĝa filo, <span class="nomo" lang="la" title="Ne-Esperanta nomo. Lingvo: Latino">Rufius</span>, sed li nur kolerigis per tio ĉi la cezaron, kiu malamegis la duonfilon. Per speciala kuriero li sendis leteron en Hispanujon, al la dua edzo de <span class="nomo" lang="la" title="Ne-Esperanta nomo. Lingvo: Latino">Poppaea</span>, <span class="nomo" lang="la" title="Ne-Esperanta nomo. Lingvo: Latino">Otho</span>, oferante al li sian tutan havaĵon kaj sin mem — ĝis li rimarkis, ke li estas nur ludaĵo de homoj, kaj ke, se li ŝajnigus, ke la mallibereco de <span class="nomo" lang="la" title="Ne-Esperanta nomo. Lingvo: Latino">Ligia</span> neniom lin tuŝas, li liberigus ŝin pli facile.</p>

 <p id="cf3097">La samon rimarkis ankaŭ <span class="nomo" lang="la" title="Ne-Esperanta nomo. Lingvo: Latino">Petronius</span>. Dume fluis tago post tago. La amfiteatroj estis finitaj. Oni disdonadis jam la <em><span class="fremda" lang="la" title="Ne-Esperanta teksto. Lingvo: Latino">tesserae</span></em> <abbr>t.e.</abbr> enirsignojn por <em><span class="fremda" lang="la" title="Ne-Esperanta teksto. Lingvo: Latino">ludus matutinus</span></em>. Sed ĉi-foje la matena cirkludo, pro la senekzempla amaso da viktimoj, devis longiĝi por tagoj, semajnoj kaj monatoj. Oni ne sciis plu, kie loki la kristanojn. La malliberejoj estis plenegaj kaj regis en ili febro. La <em><span class="fremda" lang="la" title="Ne-Esperanta teksto. Lingvo: Latino">puticuli,</span></em> <abbr>t.e.</abbr> komunaj kavoj, kie oni enterigadis sklavojn, komencis esti superplenaj. Naskiĝis timo, ke la malsanoj povus disvastiĝi, oni decidis do rapidi.</p>

 <p id="cf3098">Kaj ĉiuj tiuj famoj rebatadis sin je la oreloj de <span class="nomo" lang="la" title="Ne-Esperanta nomo. Lingvo: Latino">Vinicius</span>, estigante en li la lastajn trabrilojn de la espero. Dum li havis tempon, li povis fari al si la iluziojn, ke li eble ankoraŭ ion atingos, sed nun eĉ tempo plu ne estis. La cirkludoj devis komenciĝi. En plej proksimaj tagoj <span class="nomo" lang="la" title="Ne-Esperanta nomo. Lingvo: Latino">Ligia</span> povis troviĝi en la cirka <em><span class="fremda" lang="la" title="Ne-Esperanta teksto. Lingvo: Latino">cuniculum,</span></em> el kie oni eliradis jam nur sur la arenon. <span class="nomo" lang="la" title="Ne-Esperanta nomo. Lingvo: Latino">Vinicius</span>, ne sciante, kien ŝin ĵetos la sorto kaj krueleco de la perforto, komencis migri tra ĉiuj cirkoj, subaĉetadi la gardistojn kaj bestistojn, farante al ili postulojn, kiujn ili ne povis plenumi. Iafoje li rimarkadis, ke li laboras jam nur por fari ŝian morton malpli terura, kaj tiam ĝuste li sentis, ke anstataŭ la cerbo li havas ardantajn karbojn sub la kranio.</p>

 <p id="cf3099">Li ne intencis ŝin cetere postvivi kaj decidis perei kune kun ŝi. Sed li esperis, ke la doloro forbruligos eble en li la vivon, antaŭ ol la terura momento alvenos. Liaj amikoj kaj <span class="nomo" lang="la" title="Ne-Esperanta nomo. Lingvo: Latino">Petronius</span> ankaŭ kredis, ke en plej proksimaj tagoj malfermiĝos antaŭ li la regno de la ombroj. La vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> iĝis nigra kaj simila al tiuj vaksaj maskoj, kiujn oni tenadis en la <em><span class="fremda" lang="la" title="Ne-Esperanta teksto. Lingvo: Latino">lararia</span></em>. En liaj trajtoj ŝtoniĝis miro, kvazaŭ li ne komprenus, kio okazis kaj kio povas okazi. Kiam iu parolis al li, li levadis per senscia gesto la manojn al la kapo kaj, premante la tempiojn, turnadis al la parolanto rigardon teruritan kaj demandan. La noktojn li pasigadis kun <span class="nomo" lang="la" title="Ne-Esperanta nomo. Lingvo: Latino">Ursus</span> ĉe la pordo de <span class="nomo" lang="la" title="Ne-Esperanta nomo. Lingvo: Latino">Ligia</span>, kaj se ŝi ordonis al li foriri kaj ripozi, li revenadis al <span class="nomo" lang="la" title="Ne-Esperanta nomo. Lingvo: Latino">Petronius</span> kaj ofte ĝis la mateno promenis tra la <em><span class="fremda" lang="la" title="Ne-Esperanta teksto. Lingvo: Latino">atrium</span></em>. La sklavoj ofte trovadis lin preĝantan, kun suprenlevitaj manoj, aŭ kuŝantan survizaĝe. Li preĝis al Kristo, ĉar tio ĉi estis la lasta espero. Ĉio montriĝis vana. <span class="nomo" lang="la" title="Ne-Esperanta nomo. Lingvo: Latino">Ligia</span>n povis savi nur miraklo, do <span class="nomo" lang="la" title="Ne-Esperanta nomo. Lingvo: Latino">Vinicius</span> batis per la frunto la ŝtonajn platojn kaj petegis pri miraklo.</p>

 <p id="cf3100">Sed restis al li ankoraŭ tiom da konscio, por kompreni, ke preĝo de Petro pli multe signifas, ol lia. Petro promesis al li <span class="nomo" lang="la" title="Ne-Esperanta nomo. Lingvo: Latino">Ligia</span>n, Petro lin baptis, Petro mem faris miraklojn, li sekve donu al li helpon kaj subtenon.</p>

 <p id="cf3101">Kaj en unu nokto li iris serĉi la apostolon. La kristanoj, el kiuj malmultaj jam restis, kaŝis lin nun zorgeme eĉ unuj antaŭ aliaj, timante ke iu, malpli forta en la spirito, povus perfidi lin malgraŭvole aŭ intence. <span class="nomo" lang="la" title="Ne-Esperanta nomo. Lingvo: Latino">Vinicius</span>, en la ĝenerala konfuzo kaj persekutado tute okupita per la klopodoj por eligi <span class="nomo" lang="la" title="Ne-Esperanta nomo. Lingvo: Latino">Ligia</span>n el la malliberejo, perdis la apostolon de la vido, tiel, ke de la tempo de sia bapto li renkontis lin apenaŭ unu fojon, ankaŭ antaŭ la komenco de la persekutado. Sed, irinte al tiu fosisto, en kies kabano li estis baptita, li eksciis de li, ke en vinberejo, kuŝanta ekster <span class="nomo" lang="la" title="Ne-Esperanta nomo. Lingvo: Latino">Porta Salaria</span>, apartenanta al <span class="nomo" lang="la" title="Ne-Esperanta nomo. Lingvo: Latino">Cornelius Pudens</span>, okazos kunveno de la kristanoj. La fosisto promesis enkonduki tien <span class="nomo" lang="la" title="Ne-Esperanta nomo. Lingvo: Latino">Vinicius</span>on, certigante, ke ili trovos tie Petron. Efektive, je la krepusko ili eliris kaj, pasinte trans la muregojn, poste irante meze de kavoj, surkreskitaj de kanoj, ili atingis la vinberejon, kuŝantan solece kaj flanke. La kunveno estis okazanta en budo, kie oni ordinare elpremadis vinon. La orelojn de <span class="nomo" lang="la" title="Ne-Esperanta nomo. Lingvo: Latino">Vinicius</span> atingis ĉe la sojlo la bruo de preĝo, kaj enirinte, li ekvidis ĉe la malkara lumo de lanternoj kelkdek figurojn, genuantajn kaj dronantajn en preĝo. Ili preĝis kvazaŭ litanion: ĥoro da voĉoj, same viraj kiel virinaj, ripetadis ĉiumomente: “Kristo kompatu!” Tremis en tiuj ĉi voĉoj profunda, korŝira malĝojo kaj doloro.</p>

 <p id="cf3102">Petro ĉeestis. Li genuis fronte, antaŭ ligna kruco, najlita al la muro de la budo, kaj preĝis. <span class="nomo" lang="la" title="Ne-Esperanta nomo. Lingvo: Latino">Vinicius</span> rekonis de malproksime liajn blankajn harojn kaj levitajn manojn. La unua penso de la juna patricio estis trairi la homan aron, ĵeti sin al la piedoj de la apostolo kaj krii: “savu!” — sed ĉu la soleneco de la preĝo, aŭ malfortiĝo fleksis la genuojn sub li, do ekgenuinte ĉe la eniro, li komencis ripeti kun ĝemo kaj kun manoj kunpremitaj: “Kristo kompatu!” Se li estus konscia, li komprenus, ke ne sole en lia peto sonis ĝemo kaj ke ne li sola alportis ĉi tien sian doloron, sian suferon kaj sian teruron. Estis en tiu ĉi kunveno nek unu homa animo, kiu ne perdis koramatajn personojn, kaj kiam la plej fervoraj kaj plej kuraĝaj el la konfesantoj estis jam malliberigitaj, kiam ĉiumomente vastiĝadis novaj famoj pri ofendoj kaj torturoj, kiujn oni igis ilin suferi en la malliberejoj, kiam la grandegeco de la malfeliĉo superis ĉiajn supozojn, kiam restis sole tiu ĉi areto, estis en ĝi nek unu koro, kiu ne teruriĝis en sia kredo kaj ne demandis en dubo: kie estas Kristo? kaj kial Li permesas, ke la malbono iĝu pli potenca, ol Dio?</p>

 <p id="cf3103">Sed dume ili ankoraŭ petegis de Li malespere kompaton, ĉar en ĉiu animo bruletis ĝis nun fajrero de espero, ke Li venos, neniigos la malbonon, faligos Neron en abismon kaj ekregos super la mondo... Ankoraŭ ili rigardis la ĉielon, ankoraŭ ili aŭskultis streĉe, ankoraŭ ili preĝis kun tremo. <span class="nomo" lang="la" title="Ne-Esperanta nomo. Lingvo: Latino">Vinicius</span>on ankaŭ, laŭgrade kiel li ripetadis: “Kristo kompatu!” komencis posedi ekstazo, sama, kiel iam en la kabano de la fosisto. Jen ili vokas Lin el la fundo de doloro, el abismo, jen vokas Lin Petro, do en plej proksima momento disŝiriĝos la ĉielo, ektremos la fundamentoj de la tero kaj venos malsupren Li, en brilego senlima, kun steloj ĉe la piedoj, kompatema, sed ankaŭ timinda, Li, kiu altigos siajn fidelulojn kaj ordonos al abismoj engluti la persekutantojn.</p>

 <p id="cf3104"><span class="nomo" lang="la" title="Ne-Esperanta nomo. Lingvo: Latino">Vinicius</span> kovris la vizaĝon per la monoj kaj klinis sin ĝis la tero. Subite ekregis ĉirkaŭ li silento, kvazaŭ la timo katenus pluan vokadon en la buŝoj de ĉiuj ĉeestantoj. Kaj ŝajnis al li, ke devas nepre io okazi, ke venos momento de miraklo. Li estis certa, ke kiam li leviĝos kaj malfermos la okulojn, li vidos lumon, de kiu blindiĝas la mortemaj pupiloj, kaj aŭdos voĉon, de kiu svenas la koroj.</p>

 <p id="cf3105">Sed la silento daŭris senĉese. Rompis ĝin fine plorĝemo de virino.</p>

 <p id="cf3106"><span class="nomo" lang="la" title="Ne-Esperanta nomo. Lingvo: Latino">Vinicius</span> leviĝis kaj komencis rigardi antaŭen per konsternitaj okuloj.</p>

 <p id="cf3107">En la budo, anstataŭ transteraj briloj, flagretis la malklaraj flametoj de la lanternoj, kaj la radioj de la luno, eniĝantaj tra malfermaĵo en la tegmento, plenigadis ĝin per arĝenta lumo. La homoj, kiuj genuis apud <span class="nomo" lang="la" title="Ne-Esperanta nomo. Lingvo: Latino">Vinicius</span>, levis silente la superlarmitajn okulojn al la kruco; tie kaj ie eksonis aliaj plorĝemaj, kaj el ekstere aŭdiĝadis gardema fajfado de postenantoj. Subite Petro leviĝis kaj turninte sin al la kunvenintoj, diris:</p>

 <p id="cf3108">— Infanoj, levu la korojn al nia Savinto kaj oferu al Li viajn larmojn.</p>

 <p id="cf3109">Kaj Li eksilentis.</p>

 <p id="cf3110">Tiam meze de la kunvenintoj aŭdiĝis virina voĉo, plena de dolora plendo kaj senlima sufero:</p>

 <p id="cf3111">— Mi vidvino, havis solan filon, kiu min nutris... Redonu lin al mi, Sinjoro!</p>

 <p id="cf3112">Sekvis denove momento de silento. Petro staris antaŭ la genuanta aro, maljuna, zorgoplena, kaj ŝajnis al ili ĉi-momente kvazaŭ personigo de kadukeco kaj malforto.</p>

 <p id="cf3113">Subite komencis plendi dua voĉo:</p>

 <p id="cf3114">— La kaptistoj malhonorigis miajn filinojn, kaj Kristo permesis tion!</p>

 <p id="cf3115">Poste tria:</p>

 <p id="cf3116">— Mi restis sola kun miaj infanoj, kaj kiam oni min forkaptos, kiu donos al ili panon kaj akvon?</p>

 <p id="cf3117">Poste kvara:</p>

 <p id="cf3118">— <span class="nomo" lang="la" title="Ne-Esperanta nomo. Lingvo: Latino">Linus</span>on, kiun oni lasis, oni prenis denove kaj transdonis al torturistoj, Sinjoro!</p>

 <p id="cf3119">Poste kvina:</p>

 <p id="cf3120">— Kiam ni revenos hejmen, kaptos nin pretorianoj. Ni ne scias, kien rifuĝi.</p>

 <p id="cf3121">— Ve al ni! kiu nin ŝirmos?</p>

 <p id="cf3122">Kaj tiel en la nokta silento sonis plendo post plendo. La maljuna fiŝkaptisto duonfermis la okulojn kaj skuis sian blankan kapon super tiu homa doloro kaj teruro. Ekregis denove silento, nur la gardistoj fajfosignis ekster la budo.</p>

 <p id="cf3123"><span class="nomo" lang="la" title="Ne-Esperanta nomo. Lingvo: Latino">Vinicius</span> saltleviĝis denove, por trapuŝi sin tra la aro de la kunvenintoj al la apostolo kaj petegi lian helpon, sed subite li ekvidis antaŭ si kvazaŭ abismon, kies bildo senfortigis liajn piedojn. Kio estos, se la apostolo konfesos sian senpovecon, se li atestos, ke la roma cezaro estas pli potenca, ol Kristo la nazareta? Kaj je tiu ĉi penso teruro hirtigis la harojn sur lia kapo, ĉar li eksentis, ke tiam en tiun abismon falos ne nur la resto de lia espero, sed ankaŭ li mem, kaj lia <span class="nomo" lang="la" title="Ne-Esperanta nomo. Lingvo: Latino">Ligia</span>, kaj lia amo al Kristo, kaj lia kredo, kaj ĉio, per kio li vivis, kaj restos sole morto kaj nokto, senborda, kiel maro.</p>

 <p id="cf3124">Kaj dume Petro komencis paroli per voĉo unue tiel mallaŭta, ke apenaŭ oni povis lin aŭdi:</p>

 <p id="cf3125">— Miaj infanoj! Sur Golgoto mi vidis, kiel oni najlis Dion al la kruco. Mi aŭdis la martelojn kaj vidis, kiel oni levis supren la krucon, por ke la amasoj rigardu la morton de la Filo de homo...</p>

 <p>...</p>

 <p id="cf3126">...Kaj mi vidis, kiel oni pikis Lian flankon kaj kiel Li mortis. Kaj tiam, revenante de la kruco, mi vokis en doloro, kiel vi vokas: “Ve! ve! Sinjoro! Vi estas Dio! kial Vi tion permesis, kial Vi mortis kaj afliktis la korojn al ni, kiuj kredis, ke venos Via regno?”...</p>

 <p id="cf3127">...Kaj Li, Sinjoro kaj Dio nia, en la tria tago leviĝis el mortintoj kaj estis inter ni, ĝis en grandega brileco Li supreniris en Sian regnon...</p>

 <p id="cf3128">Kaj ni, ekkoninte la malgrandecon de nia kredo, firmiĝis en la koroj, kaj de tiam ni semas Lian semon...</p>

 <p>...</p>

 <p id="cf3129">Poste, turninte sin en la direkton, de kie aŭdiĝis la unua plendo, li komencis paroli per voĉo jam pli forta:</p>

 <p id="cf3130">— Kial vi plendas?... Dio mem subiĝis al sufero kaj morto, kaj vi volas, ke Li vin ŝirmu kontraŭ ĝi? Ho malgrandfiduloj! ĉu vi ne komprenis Lian instruon, ĉu nur tiun ĉi solan vivon Li promesis al vi? Jen Li venas al vi kaj diras: “Iru Mian vojon”, jen Li levas vin al Si, kaj ve kroĉiĝas permane al la tero, vokante: “Sinjoro, savu!” Mi, polvo antaŭ Dio, sed antaŭ vi apostolo de Dio kaj Lia reprezentanto, diras al vi en la nomo de Kristo: Ne morto estas antaŭ vi, sed vivo, ne torturoj, sed senlimaj ĝojoj, ne ĝemoj kaj larmoj, sed kantado, ne mallibereco, sed regado! Mi, apostolo de Dio, diras al vi, vidvino: via filo ne mortos, sed naskiĝos en gloro al eterna vivo kaj vi kuniĝos kun li! Al vi, patro, al kiu la kaptistoj malhonorigis la senkulpajn filinojn, mi promesas, ke vi retrovos ilin pli blankaj, ol la lilioj de Ĥebrono! Al vi, patrinoj, kiujn oni forkaptos de la infanoj, al vi, kiuj perdos la patrojn, al vi, kiuj plendas, al vi, kiuj rigardos la morton de viaj amatoj, al vi, zorgoplenaj, malfeliĉaj, teruritaj, kaj al vi, mortontaj en la nomo de Kristo, mi diras, ke vi leviĝos kvazaŭ el dormo al feliĉa maldormo kaj kvazaŭ el nokto al la tagiĝo de Dio. En la nomo de Kristo, falu la vualo de viaj okuloj kaj ekflamu viaj koroj!</p>

 <p id="cf3131">Dirinte ĉi tion, li levis la manon, kvazaŭ li ordonus, kaj ili eksentis novan sangon en la vejnoj kaj kune tremon en la ostoj, ĉar staris jam antaŭ ili ne maljunulo kaduka kaj zorgopremita, sed potenculo, kiu prenis iliajn animojn kaj levis ilin el polvo kaj el teruro.</p>

 <p id="cf3132">— Amen! — vokis kelkaj voĉoj.</p>

 <p id="cf3133">Kaj el liaj okuloj fulmis brilo ĉiam pli granda, radiis de li potenco, radiis majesteco, radiis sankteco. La kapoj klinis sin antaŭ li, kaj li, kiam eksilentis la “amen”, parolis plu:</p>

 <p id="cf3134">— Semu en ploro, por ke vi rikoltu en ĝojo. Kial vi timas la forton de la malbono? Super la tero, super Romo, super la muregoj de l’ urboj estas la Sinjoro, kiu ekloĝis en vi. Ŝtonoj malsekiĝos de larmoj, sablo saturiĝos per sango, kavoj estos plenaj de viaj korpoj, tamen mi diras al vi: vi triumfos! La Sinjoro venas konkeri tiun ĉi urbon de krimoj, tiraneco kaj fiereco, kaj vi estas Lia legio! Kaj kiel Li mem elaĉetis per sufero kaj sango la krimojn de la mondo, tiel Li volas, ke vi elaĉetu per sufero kaj sango tiun ĉi neston de malvirto!... Tion ĉi Li anoncas al vi per mia buŝo!</p>

 <p id="cf3135">Kaj li dismetis la manojn, fiksis la okulojn supren, dum iliaj koroj ĉesis preskaŭ bati en la brustoj, ĉar ili eksentis, ke li vidas ion, kion ne povas ekvidi iliaj mortemaj pupiloj.</p>

 <p id="cf3136">Efektive, lia vizaĝo ŝanĝiĝis kaj ekbrilis de lumo, li rigardis dum ia tempo en silento, kvazaŭ muta de ravo, sed post momente oni ekaŭdis lian voĉon:</p>

 <p id="cf3137">— Jen Vi estas, Sinjoro, kaj Vi montras al mi Viajn vojojn!... Kiel do, ho Kristo!... Ne en Jerusalemo, sed en tiu ĉi nesto de satano Vi volas fondi Vian ĉefurbon? Ĉi tie, el tiuj ĉi larmoj, el tiu ĉi sango Vi volas konstrui Vian Eklezion? Ĉi tie, kie hodiaŭ regas <span class="nomo" lang="la" title="Ne-Esperanta nomo. Lingvo: Latino">Nero</span>, estas fondota Via regno? Ho, Sinjoro, Sinjoro! Kaj Vi ordonas al tiuj ĉi timigitoj, ke ili konstruu la fundamentojn de la Ciono de l’ mondo, kaj al mia spirito Vi ordonas regi tiun Cionon kaj la popolojn de la tero?... Kaj jen Vi verŝas torenton da potenco sur la malfortulojn, ke ili iĝu fortaj, kaj Vi ordonas al mi paŝti Viajn ŝafojn, ĝis la fino de l’ jarcentoj... Ho, estu glorata pro Viaj verdiktoj, Vi, kiu ordonas triumfi. Hosanna! Hosanna!</p>

 <p id="cf3138">Tiuj, kiuj estis timantaj, leviĝis, en tiujn, kiuj estis ekdubintaj, fluis torentoj de kredo. Kelkaj voĉoj ekkriis kune: “Hosanna!” aliaj: <em><span class="fremda" lang="la" title="Ne-Esperanta teksto. Lingvo: Latino">“pro Christo!”</span></em> post kio sekvis silento. Helaj someraj fulmoj limigadis la internon de la budo kaj la vizaĝojn, palajn de emocio.</p>

 <p id="cf3139">Petro, kun rigardo sorĉfiksita sur la vizio, preĝis ankoraŭ longe, sed fine li vekiĝis, turnis al la kunvenintoj sian inspiritan, lumplenan kapon kaj diris:</p>

 <p id="cf3140">— Kiel la Sinjoro venkis en vi la dubon, tiel vi iru venki en Lia nomo!</p>

 <p id="cf3141">Kaj kvankam li jam sciis, ke ili venkos, kvankam li sciis, kio elkreskos el iliaj larmoj kaj sango, tamen lia voĉo tremis de kortuŝo, kiam li komencis beni ilin per krucosigno kaj parolis:</p>

 <p id="cf3142">— Kaj nun mi benas vin, miaj infanoj, por turmentoj por morto, por eterneco!</p>

 <p id="cf3143">Sed ili ariĝis ĉirkaŭ li, vokante: “Ni estas jam pretaj, sed vi ŝirmu vian sanktan kapon, ĉar vi estas reprezentanto, kiu regas en la nomo de Kristo!” Kaj tiel parolante, ili kroĉis sin al liaj vestoj, dum li metis la manojn sur iliajn kapojn kaj benis ĉiun aparte, kiel patro benas infanojn, kiujn li sendas en malproksiman vojon.</p>

 <p id="cf3144">Kaj tuj ili komencis eliri el la budo, ĉar jam ili avidis atingi siajn hejmojn, kaj el tie malliberejojn kaj arenojn. Iliaj mensoj forŝiriĝis jam de la tero, la animoj direktis la flugilojn al la eterneco, kaj ili iris, kvazaŭ en dormo aŭ ekstazo, kontraŭmeti la forton, kiu estis en ili, al la krueleco de la “monstro”.</p>

 <p id="cf3145">La apostolon prenis <span class="nomo" lang="la" title="Ne-Esperanta nomo. Lingvo: Latino">Nereus</span>, servisto de <span class="nomo" lang="la" title="Ne-Esperanta nomo. Lingvo: Latino">Pudens</span>, kaj kondukis lin sur vojeto, kaŝita meze de la vinberarbustoj, al sia domo. Sed en la luma nokto sekvis ilin <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj kiam ili atingis fine la kabanon de <span class="nomo" lang="la" title="Ne-Esperanta nomo. Lingvo: Latino">Nereus</span>, li ĵetis sin subite al la piedoj de la apostolo.</p>

 <p id="cf3146">Tiu ĉi, rekoninte lin, demandis:</p>

 <p id="cf3147">— Kion vi deziras, filo?</p>

 <p id="cf3148">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, post tio, kion li aŭdis en la budo, kuraĝis jam petegi de li nenion, nur, ĉirkaŭprenite ambaŭmane liajn piedojn, alpremis al ili, plorĝemante, la frunton, vokante en tiu ĉi senvorta maniero kompaton.</p>

 <p id="cf3149">Kaj Petro diris:</p>

 <p id="cf3150">— Mi scias. Oni prenis la knabinon, kiun vi amas. Preĝu pro ŝi.</p>

 <p id="cf3151">— Sinjoro! — ekĝemis <span class="nomo" lang="la" title="Ne-Esperanta nomo. Lingvo: Latino">Vinicius</span>, ĉirkaŭprenante ankoraŭ pli forte la piedojn de la apostolo. — Sinjoro! mi estas mizera vermo, sed vi konis Kriston, vi Lin petegu, vi preĝu pro ŝi.</p>

 <p id="cf3152">Kaj li tremis de doloro, kiel folio, kaj fruntobatis la teron, ĉar ekkoninte la potencon de la apostolo, li sciis, ke Petro sola povas ŝin redoni al li.</p>

 <p id="cf3153">Kaj Petro iĝis tuŝita de tiu ĉi doloro. Li rememoris, kiel iam <span class="nomo" lang="la" title="Ne-Esperanta nomo. Lingvo: Latino">Ligia</span>, mallaŭdita de <span class="nomo" lang="la" title="Ne-Esperanta nomo. Lingvo: Latino">Crispus</span>, same kuŝis ĉe liaj piedoj, petegante kompaton. Li rememoris, ke li levis ŝin kaj konsolis, li levis do nun <span class="nomo" lang="la" title="Ne-Esperanta nomo. Lingvo: Latino">Vinicius</span>on.</p>

 <p id="cf3154">— Fileto — li diris — mi preĝos pro ŝi, sed vi memoru, kion mi diris al tiuj dubantoj: ke Dio mem suferis la krucmorton, kaj memoru, ke post tiu ĉi vivo komenciĝas alia, eterna.</p>

 <p id="cf3155">— Mi scias!... mi aŭdis — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>, kaptante aeron en la palan buŝon — sed vidu, sinjoro... mi ne povas! Se bezona estas sango, petu Kriston, ke Li prenu mian... Mi estas soldato. Li duobligu al mi, Li triobligu la turmentojn, por ŝi destinitajn, mi eltenos! sed Li savu ŝin! ŝi estas ankoraŭ infano, sinjoro! kaj Li estas pli potenca, ol la cezaro, mi kredas! pli potenca!... Vi mem ŝin amis. Vi benis nin ambaŭ! Ŝi estas ankoraŭ senkulpa infano!...</p>

 <p id="cf3156">Post tio ĉi li kliniĝis denove kaj, almetinte la vizaĝon al la genuoj de Petro, komencis ripeti:</p>

 <p id="cf3157">— Vi konis Kriston, sinjoro! vi Lin konis, Li vin elaŭskultos! Petu pro ŝi!</p>

 <p id="cf3158">Kaj Petro fermis la palpebrojn kaj preĝis fervore.</p>

 <p id="cf3159">Someraj fulmoj komencis denove lumigadi la ĉielon. <span class="nomo" lang="la" title="Ne-Esperanta nomo. Lingvo: Latino">Vinicius</span> rigardis ĉe ilia brilo la buŝon de la apostolo, atendante el ĝi verdikton de vivo aŭ morto. En la silento oni aŭdis koturnojn, vokantajn unu aliajn en la vinberejo, kaj obtuzan, malproksiman rebruon de piedmueliloj, starantaj ĉe <span class="nomo" lang="la" title="Ne-Esperanta nomo. Lingvo: Latino">Via Salaria</span>.</p>

 <p id="cf3160">— <span class="nomo" lang="la" title="Ne-Esperanta nomo. Lingvo: Latino">Vinicius</span> — demandis fine la apostolo — ĉu vi kredas?</p>

 <p id="cf3161">— Sinjoro, ĉu alie mi venus ĉi tien? — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3162">— Kredu do ĝis la fino, ĉar la kredo movas montojn. Se vi do eĉ vidus tiun knabinon sub la glavo de ekzekutisto aŭ en la faŭko de leono, kredu ankoraŭ, ke Kristo povas ŝin savi. Kredu kaj preĝu al Li, kaj mi preĝos kun vi.</p>

 <p id="cf3163">Poste, levinte la vizaĝon al la ĉielo, li parolis laŭte:</p>

 <p id="cf3164">— Kristo kompatema, rigardu tiun ĉi dolorplenan koron kaj konsolu ĝin! Kristo kompatema, konformigu la venton al la lano de l’ ŝafido! Kristo kompatema, kiu petis la Patron, ke Li forturnu la kalikon de maldolĉaĵo de Via buŝo, forturnu ĝin nun de la buŝo de tiu ĉi Via servanto! Amen!</p>

 <p id="cf3165">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> etendinte la manojn al la steloj, parolis ĝemante:</p>

 <p id="cf3166">— Ho Kristo! mi estas Via! Prenu min anstataŭ ŝi!</p>

 <p id="cf3167">Oriente la ĉielo komencis tagiĝadi.</p>

 </div>

 <div class="chapitro" id="quovadis54"> <h3 id="cf3168">ĈAPITRO <span class="num" title="">LIV</span> </h3> <p id="cf3169"><span class="nomo" lang="la" title="Ne-Esperanta nomo. Lingvo: Latino">Vinicius</span>, forlasinte la apostolon, iris al la malliberejo kun koro, renaskita de la espero. Ie, en la fundo de lia animo, kriis ankoraŭ laŭte malespero kaj teruro, sed li subpremis en si tiujn ĉi voĉojn. Ŝajnis al li neeble, ke la propeto de la reprezentanto de Dio kaj la potenco de lia preĝo restu senefikaj. Li timis ne havi la esperon, li timis ekdubi. “Mi kredos je Lia kompatemo — li parolis al si — se mi eĉ ekvidos ŝin en la faŭko de leono”. Kaj je tiu ĉi penso, kvankam tremis en li la animo kaj malvarma ŝvito surverŝadis liajn tempiojn, li kredis. Ĉiu ekbato de lia koro estis nun preĝo. Li komencis kompreni, ke la kredo movas montojn, ĉar li eksentis en si ian strangan forton, kiun li sentis neniam antaŭe. Ŝajnis al li, ke li kapablos plenumi per tiu ĉi forto tiajn aferojn, kiuj hieraŭ ankoraŭ estis ekster lia eblo. Iafoje li havis la impreson, kvazaŭ la malbono jam estus pasinta. Kiam la malespero resonadis ankoraŭ ĝeme en lia animo, li rememoradis tiun nokton kaj tiun sanktan, aĝan vizaĝon, levitan en preĝo al la ĉielo. “Ne! Kristo ne rifuzos al Sia unua disĉiplo kaj al la paŝtisto de Sia ŝafaro! Kristo ne rifuzos al li, kaj mi ne ekdubos”. Kaj li kuris al la malliberejo, kiel anoncanto de bona novaĵo.</p>

 <p id="cf3170">Sed tie renkontis lin neatendita malhelpo.</p>

 <p id="cf3171">La pretoriaj gardoj, alternantaj ĉe la Mamertina malliberejo, ĉiuj jam konis lin kaj ordinare faris al li neniajn malfacilaĵojn, sed ĉi-foje la vico ne malfermiĝis, anstataŭe proksimiĝis al li centuriestro kaj diris:</p>

 <p id="cf3172">— Pardonu, nobla tribuno, hodiaŭ ni havas la ordonon neniun enlasi.</p>

 <p id="cf3173">— Vi havas la ordonon? — ripetis <span class="nomo" lang="la" title="Ne-Esperanta nomo. Lingvo: Latino">Vinicius</span>, paliĝante.</p>

 <p id="cf3174">La soldato rigardis lin kun kompato kaj respondis:</p>

 <p id="cf3175">— Jes, sinjoro. La ordonon de la cezaro. En la malliberejo estas multaj malsanuloj kaj eble oni timas, ke la vizitantoj disportos la malsanon tra la urbo.</p>

 <p id="cf3176">— Sed vi diris, ke la ordono estas nur por hodiaŭ?</p>

 <p id="cf3177">— Tagmeze la gardoj estas ŝanĝataj.</p>

 <p id="cf3178"><span class="nomo" lang="la" title="Ne-Esperanta nomo. Lingvo: Latino">Vinicius</span> eksilentis kaj malkovris la kapon, ĉar ŝajnis al li, ke la <em><span class="fremda" lang="la" title="Ne-Esperanta teksto. Lingvo: Latino">pileolus,</span></em> kiun li surhavis, estas el plumbo.</p>

 <p id="cf3179">Subite la soldato proksimiĝis al li kaj diris per mallaŭta voĉo:</p>

 <p id="cf3180">— Trankviliĝu, sinjoro. La gardistoj kaj <span class="nomo" lang="la" title="Ne-Esperanta nomo. Lingvo: Latino">Ursus</span> gardas ŝin.</p>

 <p id="cf3181">Dirinte ĉi tion, li kliniĝis kaj en unu momento desegnis sur la ŝtono plato per sia longa galla glavo la formon de fiŝo.</p>

 <p id="cf3182"><span class="nomo" lang="la" title="Ne-Esperanta nomo. Lingvo: Latino">Vinicius</span> ekrigardis lin vive.</p>

 <p id="cf3183">— ... Kaj vi estas pretoriano?...</p>

 <p id="cf3184">— Ĝis mi troviĝos tie — respondis la soldato, montrante la malliberejon.</p>

 <p id="cf3185">— Mi ankaŭ konfesas Kriston.</p>

 <p id="cf3186">— Glorata estu Lia nomo! Mi scias, sinjoro. Mi ne povas lasi vin en la malliberejon, se vi tamen skribos leteron, mi donos ĝin al la gardistoj.</p>

 <p id="cf3187">— Dankon al vi, frato!...</p>

 <p id="cf3188">Kaj, preminte la manon de la soldato, li foriris. La <em><span class="fremda" lang="la" title="Ne-Esperanta teksto. Lingvo: Latino">pileolus</span></em> ĉesis pezi al li, kiel plumbo. La matena suno leviĝis super la murojn de la malliberejo, kaj kune kun ĝia lumo kuraĝo denove komencis enflui la koron de <span class="nomo" lang="la" title="Ne-Esperanta nomo. Lingvo: Latino">Vinicius</span>. Tiu soldato, kristano, estis por li kvazaŭ nova atesto de la potenco de Kristo. Post momento li haltis kaj, fiksinte la rigardon sur rozaj nubetoj, pendantaj super Kapitolo kaj super la templo de Statoro, li diris:</p>

 <p id="cf3189">— Mi ne vidis ŝin hodiaŭ, Sinjoro, sed mi kredas je Via kompatemo.</p>

 <p id="cf3190">Hejme atendis lin <span class="nomo" lang="la" title="Ne-Esperanta nomo. Lingvo: Latino">Petronius</span>, kiu, kiel ordinare, “ŝanĝante tagon en nokton”, estis antaŭ nelonge reveninta. Li tamen sukcesis jam preni banon kaj ŝmiri sin antaŭ la dormo.</p>

 <p id="cf3191">— Mi havas por vi novaĵojn — li diris. — Mi estis hodiaŭ ĉe <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, kie estis ankaŭ la cezaro. Mi ne scias kial, venis al la aŭgustino la ideo alkonduki kun si la malgrandan <span class="nomo" lang="la" title="Ne-Esperanta nomo. Lingvo: Latino">Rufius</span>on... Eble tial, ke li moligu per sia beleco la koron de la cezaro. Malfeliĉe, la infano, laca kaj dormema, endormiĝis dum la legado, kiel iam <span class="nomo" lang="la" title="Ne-Esperanta nomo. Lingvo: Latino">Vespasian</span>, kion vidante, <span class="nomo" lang="la" title="Ne-Esperanta nomo. Lingvo: Latino">Ahenobarbus</span> ĵetis sur ĝin pokalon kaj grave vundis la knabon. <span class="nomo" lang="la" title="Ne-Esperanta nomo. Lingvo: Latino">Poppaea</span> svenis, kaj ĉiuj aŭdis, kiel la cezaro diris: “Mi havas jam sufiĉe tiun ĉi bastardon!” kaj vi scias, ke ĝi signifas morton!</p>

 <p id="cf3192">— La puno de Dio ekpendis super la aŭgustino — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — sed kial vi tion rakontas al mi?</p>

 <p id="cf3193">— Mi rakontas ĝin tial, ke vin kaj <span class="nomo" lang="la" title="Ne-Esperanta nomo. Lingvo: Latino">Ligia</span>n persekutis la kolero de <span class="nomo" lang="la" title="Ne-Esperanta nomo. Lingvo: Latino">Poppaea</span>, kaj nun, okupita per la propra malfeliĉo, ŝi eble forlasos la venĝon kaj lasos sin pacigi pli facile. Mi vidos ŝin hodiaŭ vespere kaj parolos kun ŝi.</p>

 <p id="cf3194">— Dankon al vi. Vi anoncas al mi bonan novaĵon.</p>

 <p id="cf3195">— Kaj vi banu vin kaj dormu. Via buŝo estas violblua kaj restis el vi nur ombro.</p>

 <p id="cf3196">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> demandis:</p>

 <p id="cf3197">— Ĉu oni ne diris, kiam okazos la unua <em><span class="fremda" lang="la" title="Ne-Esperanta teksto. Lingvo: Latino">ludus matutinus?</span></em></p>

 <p id="cf3198">— Post dek tagoj. Sed antaŭe oni malplenigos aliajn malliberejojn. Ju pli multe da tempo restos al ni, des pli bone. Ne ĉio estas ankoraŭ perdita.</p>

 <p id="cf3199">Kaj tiel parolante, li parolis tion, kion li mem jam ne kredis, ĉar li sciis bonege, ke se la cezaro, responde al la peto de <span class="nomo" lang="la" title="Ne-Esperanta nomo. Lingvo: Latino">Aliturus</span>, trovis la brile sonantan respondon, en kiu li komparis sin mem kun <span class="nomo" lang="la" title="Ne-Esperanta nomo. Lingvo: Latino">Brutus</span>, tiam estas nenia savo por <span class="nomo" lang="la" title="Ne-Esperanta nomo. Lingvo: Latino">Ligia</span>. Li kaŝis ankaŭ de <span class="nomo" lang="la" title="Ne-Esperanta nomo. Lingvo: Latino">Vinicius</span>, kion li aŭdis ĉe <span class="nomo" lang="la" title="Ne-Esperanta nomo. Lingvo: Latino">Senecio</span>, ke la cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span> decidis elekti por si kaj por siaj amikoj la plej belajn kristanajn virgulinojn kaj malvirgigi ilin antaŭ la morto, kaj la resto estis transdonota en la tago de la cirkludo mem al pretorianoj kaj bestistoj.</p>

 <p id="cf3200">Sciante, ke <span class="nomo" lang="la" title="Ne-Esperanta nomo. Lingvo: Latino">Vinicius</span> en neniu okazo volos postvivi <span class="nomo" lang="la" title="Ne-Esperanta nomo. Lingvo: Latino">Ligia</span>n, li intence nutris dume la esperon en lia koro, unue pro kompato al li kaj due, ĉar tiu ĉi estetikulo deziris ankaŭ, ke, se <span class="nomo" lang="la" title="Ne-Esperanta nomo. Lingvo: Latino">Vinicius</span> devas morti, li mortu bela, ne kun vizaĝo mizeriĝinta kaj duonnigra de doloro kaj sendormeco.</p>

 <p id="cf3201">— Mi diros hodiaŭ al la aŭgustino — li diris — pli malpli la jenon: savu <span class="nomo" lang="la" title="Ne-Esperanta nomo. Lingvo: Latino">Ligia</span>n por <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj mi savos por vi <span class="nomo" lang="la" title="Ne-Esperanta nomo. Lingvo: Latino">Rufius</span>on. Ĉe <span class="nomo" lang="la" title="Ne-Esperanta nomo. Lingvo: Latino">Ahenobarbus</span> unu vorto, dirita en konvena momento, povas iun savi aŭ pereigi. En malplej bona okazo ni gajnos iom da tempo.</p>

 <p id="cf3202">— Dankon al vi — ripetis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3203">— Vi dankos min plej bone, se vi matenmanĝos kaj iros dormi. Je Ateno! Odiseo eĉ en plej granda malfeliĉo pensis pri dormo kaj sonĝo. La tutan nokton vi certe pasigis en la malliberejo.</p>

 <p id="cf3204">— Ne — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — Mi volis iri nun en la malliberejon, sed estas ordonite, ke oni neniun enlasu. Eksciu vi, <span class="nomo" lang="la" title="Ne-Esperanta nomo. Lingvo: Latino">Petronius</span>, ĉu la ordono estas nur por hodiaŭ, ĉu ĝis la tago de la cirkludoj.</p>

 <p id="cf3205">— Mi ekscios hodiaŭ nokte kaj morgaŭ matene mi diros al vi, por kiel longe kaj kial la ordono estas eldonita. Sed dume, se eĉ Helioso malsuprenirus pro ĉagreno en la Kimeriajn landojn, mi iras dormi, kaj vi imitu min.</p>

 <p id="cf3206">Kaj ili disiris, sed <span class="nomo" lang="la" title="Ne-Esperanta nomo. Lingvo: Latino">Vinicius</span> iris en la bibliotekon kaj komencis skribi leteron al <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf3207">Kiam li finis, li portis ĝin mem kaj transdonis en la manojn de la kristana centestro, kiu tuj iris kun ĝi en la malliberejon. Post momento li revenis kun saluto de <span class="nomo" lang="la" title="Ne-Esperanta nomo. Lingvo: Latino">Ligia</span> kaj kun la promeso, ke ankoraŭ hodiaŭ li reportos al li ŝian respondon.</p>

 <p id="cf3208"><span class="nomo" lang="la" title="Ne-Esperanta nomo. Lingvo: Latino">Vinicius</span> ne volis tamen reveni kaj, sidiĝinte sur rokpeco, atendis la leteron de <span class="nomo" lang="la" title="Ne-Esperanta nomo. Lingvo: Latino">Ligia</span>. La suno leviĝis jam alten sur la ĉielon kaj tra <span class="nomo" lang="la" title="Ne-Esperanta nomo. Lingvo: Latino">Clivus Argentarius</span> enfluadis sur la Forumon, kiel ordinare, amasoj da homoj. Stratvendistoj anoncadis siajn komercaĵojn; aŭguristoj rekomendadis al la pasantoj siajn servojn; civitanoj gravpaŝe direktadis sin al Rostra, por aŭskulti hazardajn oratorojn aŭ rakonti al si reciproke plej freŝajn novaĵojn. Laŭgrade kiel la varmego brulis ĉiam pli forte, amasoj da senfaruloj rifuĝadis sub la portikojn da temploj, el sub kiuj elflugadis ĉiumomente tutaj aroj da kolomboj, brilante per siaj blankaj plumoj en la suna lumo kaj en la bluo.</p>

 <p id="cf3209">Sub la influo de la trolumo de la bruo, varmo kaj senlima laceco, la okuloj de <span class="nomo" lang="la" title="Ne-Esperanta nomo. Lingvo: Latino">Vinicius</span> komencis fermi sin. Monotonaj ekkrioj de knaboj, ludantaj apude moraon, kaj la egalritmaj paŝoj de la soldatoj lulis lin al dormo. Kelkfoje li levis ankoraŭ la kapon kaj prenis en la rigardon la malliberejon, poste li apogis la frunton sur roka derompaĵoj, ekĝemis, kiel infano, endormiĝanta post longa plorado, kaj ekdormis.</p>

 <p id="cf3210">Tuj eksvarmis ĉirkaŭ li vizioj. Ŝajnis al li, ke en nokto li portas en la brakoj <span class="nomo" lang="la" title="Ne-Esperanta nomo. Lingvo: Latino">Ligia</span>n tra nekonata vinberejo, kaj antaŭ li iras <span class="nomo" lang="la" title="Ne-Esperanta nomo. Lingvo: Latino">Pomponia Graecina</span> kun meĉlampo, lumigante la vojon. Iu voĉo, kvazaŭ la voĉo de <span class="nomo" lang="la" title="Ne-Esperanta nomo. Lingvo: Latino">Petronius</span>, vokis post li el malproksime: “Revenu!” sed li ne atentis tiun vokon kaj iris pluen post <span class="nomo" lang="la" title="Ne-Esperanta nomo. Lingvo: Latino">Pomponia</span>, ĝis ili venis al kabano, sur kies sojlo staris Petro la apostolo. Tiam li montris al la apostolo <span class="nomo" lang="la" title="Ne-Esperanta nomo. Lingvo: Latino">Ligia</span>n kaj diris: “Ni venas el la areno, sinjoro, sed ni ne povas ŝin veki, vi veku ŝin”. Sed Petro respondis: “Kristo mem venos ŝin veki!”</p>

 <p id="cf3211">Poste la bildoj komencis miksi sin antaŭ liaj okuloj. Li vidis sonĝe Neron kaj <span class="nomo" lang="la" title="Ne-Esperanta nomo. Lingvo: Latino">Poppaea</span>n, tenantan en la brakoj la malgrandan <span class="nomo" lang="la" title="Ne-Esperanta nomo. Lingvo: Latino">Rufius</span>on kun sanganta frunto, kiun lavis <span class="nomo" lang="la" title="Ne-Esperanta nomo. Lingvo: Latino">Petronius</span>, kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>on, surŝutantan per cindro tablojn, kovritajn per multekostaj manĝaĵoj, kaj <span class="nomo" lang="la" title="Ne-Esperanta nomo. Lingvo: Latino">Vitelius</span>on, glutegantan tiujn manĝaĵojn, kaj multajn aliajn aŭgustanojn, sidantajn ĉe la festeno. Li mem kuŝis apud <span class="nomo" lang="la" title="Ne-Esperanta nomo. Lingvo: Latino">Ligia</span>, sed inter la tabloj paŝis leonoj, de kies palflavaj barboj gutis sango. <span class="nomo" lang="la" title="Ne-Esperanta nomo. Lingvo: Latino">Ligia</span> petis, ke li ŝin elkonduku, sed lin ekregis senforteco tiel granda, ke li ne povis eĉ moviĝi. Poste en liaj vizioj sekvis ĥaoso ankoraŭ pli granda, kaj fine ĉio profundiĝis en plenan mallumon.</p>

 <p id="cf3212">El la profunda dormo vekis lin nur la suna brulego kaj la ekkrioj, kiuj eksonis tuj apud la loko, kie li sidis. <span class="nomo" lang="la" title="Ne-Esperanta nomo. Lingvo: Latino">Vinicius</span> frotis la okulojn: la strato svarmis de homoj, sed du kuristoj, vestitaj per flavaj tunikoj, dispuŝadis per longaj kanoj la amason, kriante kaj farante lokon por luksa portilo, kiun portis kvar egiptaj sklavoj.</p>

 <p id="cf3213">En la portilo sidis iu homo, vestita per blanka vesto, kies vizaĝon oni ne povis vidi bone, ĉar tuj ĉe la okuloj li tenis papirusan rulaĵon kaj diligente ion legis.</p>

 <p id="cf3214">— Lokon por la nobla aŭgustano! — kriis la kuristoj.</p>

 <p id="cf3215">La strato estis tamen tiel svarmoplena, ke la portilo devis halti por momento. Tiam la aŭgustano mallevis senpacience la paperrulaĵon kaj ŝovis la kapon eksteren, vokante:</p>

 <p id="cf3216">— Dispelu tiujn ĉi sentaŭgulojn! rapide!</p>

 <p id="cf3217">Subite, rimarkinte <span class="nomo" lang="la" title="Ne-Esperanta nomo. Lingvo: Latino">Vinicius</span>on, li retiris la kapon kaj rapide levis al la okuloj la paperrulaĵon.</p>

 <p id="cf3218">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> ŝovis la manon sur la frunto, kredante, ke li sonĝas ankoraŭ.</p>

 <p id="cf3219">En la portilo sidis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3220">Dume la kuristoj trabatis la vojon kaj la egiptanoj estis ekmarŝontaj, kiam subite la juna tribuno, kiu en unu momento ekkomprenis multajn aferojn, antaŭe por li nekompreneblajn, proksimiĝis al la portilo.</p>

 <p id="cf3221">— Saluton al vi, <span class="nomo" lang="la" title="Ne-Esperanta nomo. Lingvo: Latino">Chilo</span>! — li diris.</p>

 <p id="cf3222">— Saluton, junulo — respondis digne kaj fiere <span class="nomo" lang="la" title="Ne-Esperanta nomo. Lingvo: Latino">Chilo</span>, penante doni al sia vizaĝo la esprimon de trankvileco, kiun li ne havis en la animo — sed ne retenu min, ĉar mi rapidas al mia amiko, la nobla <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf3223">Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, ekkaptinte la randon de la portilo, klinis sin al li kaj, rigardante rekte en liajn okulojn, demandis per subpremita voĉo:</p>

 <p id="cf3224">— Vi perfidis <span class="nomo" lang="la" title="Ne-Esperanta nomo. Lingvo: Latino">Ligia</span>n?...</p>

 <p id="cf3225">— Koloso de Memnono! — ekkriis <span class="nomo" lang="la" title="Ne-Esperanta nomo. Lingvo: Latino">Chilo</span>, terurite.</p>

 <p id="cf3226">Sed en la okuloj de <span class="nomo" lang="la" title="Ne-Esperanta nomo. Lingvo: Latino">Vinicius</span> ne estis minaco, do la timo de la greko pasis rapide. Li ekpensis, ke li estas sub la protekto de <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj de la cezaro mem, tio estas de du potencoj, antaŭ kiuj ĉio tremas kaj ke ĉirkaŭas lin fortaj sklavoj, dum <span class="nomo" lang="la" title="Ne-Esperanta nomo. Lingvo: Latino">Vinicius</span> staras antaŭ li senarma, kun mizera vizaĝo kaj kun figuro, fleksita de sufero.</p>

 <p id="cf3227">Ĉe tiu ĉi penso revenis lia malhumileco. Li fiksis sur <span class="nomo" lang="la" title="Ne-Esperanta nomo. Lingvo: Latino">Vinicius</span> siajn okulojn, ĉirkaŭitajn de inflama ruĝo, kaj reflustris:</p>

 <p id="cf3228">— Kaj vi, kiam mi estis mortanta pro malsato, ordonis min skurĝi.</p>

 <p id="cf3229">Dum momento ambaŭ eksilentis, post kio aŭdiĝis la obtuza voĉo de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3230">— Mi estis maljusta kontraŭ vi, <span class="nomo" lang="la" title="Ne-Esperanta nomo. Lingvo: Latino">Chilo</span>...</p>

 <p id="cf3231">Tiam la greko levis la kapon kaj, ekklakinte per la fingroj, kio estis en Romo signo de malestimo kaj malrespekto, respondis tiel laŭte, ke ĉiuj povu lin aŭdi:</p>

 <p id="cf3232">— Amiko, se vi volas peti ion de mi, venu en mian domon sur Eskvilino en la matena tempo, kiam post bano mi akceptas gastojn kaj klientojn.</p>

 <p id="cf3233">Li mansignis; je tiu ĉi gesto la egiptanoj levis la portilon kaj la sklavoj, vestitaj per flavaj tunikoj, komencis voki, svingante la kanojn:</p>

 <p id="cf3234">— Lokon por la partilo de la nobla <span class="nomo" lang="la" title="Ne-Esperanta nomo. Lingvo: Latino">Chilo</span> Chilonides! lokon! lokon!...</p>

 </div>

 <div class="chapitro" id="quovadis55"> <h3 id="cf3235">ĈAPITRO <span class="num" title="">LV</span> </h3> <p id="cf3236">En longa, rapida skribita letero, <span class="nomo" lang="la" title="Ne-Esperanta nomo. Lingvo: Latino">Ligia</span> adiaŭis por ĉiam <span class="nomo" lang="la" title="Ne-Esperanta nomo. Lingvo: Latino">Vinicius</span>on. Ŝi sciis, ke al neniu estas jam permesate venadi en la malliberejon kaj ke ŝi povos vidi <span class="nomo" lang="la" title="Ne-Esperanta nomo. Lingvo: Latino">Vinicius</span>on nur el la areno. Tial ŝi petis lin, ke li informiĝu, kiam venos ilia vico, kaj ĉeestu la cirkludon, ĉar ŝi deziras vidi lin ankoraŭfoje dum la vivo. En ŝia letero estis sentebla nenia timo. Ŝi skribis, ke tiel ŝi, kiel la aliaj, sopiras jam la arenon, sur kiu ili trovos liberiĝon el la malliberejo. Esperante revenon de <span class="nomo" lang="la" title="Ne-Esperanta nomo. Lingvo: Latino">Pomponia</span> kaj <span class="nomo" lang="la" title="Ne-Esperanta nomo. Lingvo: Latino">Aulus</span>, ŝi petegis, ke veni ankaŭ ili. En ĉiu ŝia vorto oni sentis ekstazon, tiun apartiĝon de la vivo, en kiu vivis ĉiuj malliberigitoj, kaj kune neŝanceleblan kredon, ke la promesoj nepre estas plenumotaj trans la tombo. “Ĉu Kristo min liberigos nun, ĉu post la morto (ŝi skribis), Li min promesis al vi per la buŝo de la apostolo, sekve mi estas via”. Kaj ŝi petegis lin, ke li ŝin ne priploru kaj ne lasu ekregi sin de doloro. La morto ne estis por ŝi neniigo de la ĵuroj. Kun la fido de infano ŝi certigis <span class="nomo" lang="la" title="Ne-Esperanta nomo. Lingvo: Latino">Vinicius</span>on, ke tuj post la martirigo sur la areno ŝi diros al Kristo, ke en Romo restis ŝia fianĉo, <span class="nomo" lang="la" title="Ne-Esperanta nomo. Lingvo: Latino">Marcus</span>, kiu sopiras al ŝi per la tuta koro. Kaj ŝi pensis, ke eble Kristo permesos al ŝia animo reveni al li por momento, por diri al li, ke ŝi vivas, ke la mortsuferon ŝi ne memoras kaj ke ŝi estas feliĉa. Ŝia tuta letero spiris feliĉon kaj grandegan esperon. Estis en ĝi nur unu peto, ligita kun la teraj aferoj: ke <span class="nomo" lang="la" title="Ne-Esperanta nomo. Lingvo: Latino">Vinicius</span> prenu el la <em><span class="fremda" lang="la" title="Ne-Esperanta teksto. Lingvo: Latino">spoliarium</span></em> ŝian korpon kaj enterigu ŝin, kiel sian edzinon, en la tombo, en kiun li mem estis iam metota.</p>

 <p id="cf3237">Kaj li legis tiun ĉi leteron kun disŝirita animo, sed kune ŝajnis al li neeble, ke <span class="nomo" lang="la" title="Ne-Esperanta nomo. Lingvo: Latino">Ligia</span> pereu de la dentegoj de sovaĝaj bestoj kaj ke Kristo ne elmontru al ŝi kompaton. Sed ĝuste en tio ĉi estis ankaŭ espero kaj fido. Reveninte hejmen, li reskribis, ke ĉiutage li venados al la muroj de Tulianum kaj atendos, ĝis Kristo polvigos la murojn kaj redonos ŝin al li. Li ordonis al ŝi kredi, ke Li, Kristo, povas redoni ŝin al li eĉ el la cirko, ke la granda apostolo petegas Lin pri tio ĉi kaj ke la momento de liberiĝo estas proksima. La konvertita centuriestro devis porti al ŝi en la sekvonta tago tiun ĉi leteron.</p>

 <p id="cf3238">Sed ĉiam en la sekvinta tago <span class="nomo" lang="la" title="Ne-Esperanta nomo. Lingvo: Latino">Vinicius</span> venis al la malliberejo, la centuriestro, forlasinte la vicon, proksimiĝis al li la unua kaj diris:</p>

 <p id="cf3239">— Aŭskultu min, sinjoro. Kristo, kiu vin suferprovis, montris al vi Sian favoron. Hodiaŭ nokte venis liberigitoj de la cezaro kaj de la prefekto, por elekti al ili kristanajn virgulinojn por malhonorigo; ili demandis pri via fianĉino, sed la Sinjoro sendis sur ŝin febron, de kiu mortas la malliberigitoj en Tulianum, kaj ili lasis ŝin. Hieraŭ vespere ŝi estis jam senkonscia, kaj benata estu la nomo de la Savinto, ĉar tiu ĉi malsano, kiu ŝin savis de la malhonoro, povas ŝin ankaŭ savi de la morto.</p>

 <p id="cf3240"><span class="nomo" lang="la" title="Ne-Esperanta nomo. Lingvo: Latino">Vinicius</span> apogis la manon sur la surŝultraĵon de la soldato, por ne fali, kaj tiu ĉi parolis plu:</p>

 <p id="cf3241">— Danku la kompatemon de la Sinjoro. <span class="nomo" lang="la" title="Ne-Esperanta nomo. Lingvo: Latino">Linus</span>on oni kaptis kaj transdonis al torturistoj, sed vidante, ke li agonias, oni redonis lin. Eble al vi oni ankaŭ ŝin nun redonos, kaj Kristo ŝin resanigos.</p>

 <p id="cf3242">La juna tribuno restis ankoraŭ momente kun mallevita kapo, poste li levis ĝin kaj diris mallaŭte:</p>

 <p id="cf3243">— Jes, centestro. Kristo, kiu savis ŝin de la malhonoro, savos ŝin de la morto.</p>

 <p id="cf3244">Kaj, sidinte ĉe la mallibereja muro ĝis la vespero, li revenis hejmen por sendi siajn sklavojn, ke ili prenu <span class="nomo" lang="la" title="Ne-Esperanta nomo. Lingvo: Latino">Linus</span>on kaj transportu lin en unu el liaj apudurbaj domoj.</p>

 <p id="cf3245"><span class="nomo" lang="la" title="Ne-Esperanta nomo. Lingvo: Latino">Petronius</span> tamen, eksciinte pri ĉio, decidis agi ankoraŭ. Jam antaŭe li estis ĉe la aŭgustino, kaj nun li iris al ŝi refoje. Li trovis ŝin ĉe la lito de la malgranda <span class="nomo" lang="la" title="Ne-Esperanta nomo. Lingvo: Latino">Rufius</span>. La infano kun vundita kapo deliris en febro kaj la patrino penis ĝin savi kun malespero kaj teruro en la koro, pensante, ke eble ŝi savos ĝin por tio, ke ĝi pereu baldaŭ en pli terura maniero.</p>

 <p id="cf3246">Okupita ekskluzive per sia doloro, ŝi ne volis eĉ aŭdi pri <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span>, sed <span class="nomo" lang="la" title="Ne-Esperanta nomo. Lingvo: Latino">Petronius</span> teruris ŝin. “Vi ofendis — li diris al ŝi — novan kaj nekonatan dion. Vi, aŭgustino, konfesas laŭdire la hebrean Jehovon, sed la kristanoj asertas, ke Kristo estas Lia filo, pensu do, ĉu vin ne persekutas la kolero de la patro. Kiu scias, ĉu tio, kio vin trafis, ne estas ilia venĝo, kaj ĉu la vivo de <span class="nomo" lang="la" title="Ne-Esperanta nomo. Lingvo: Latino">Rufius</span> ne dependas de tio, kiel via agos?</p>

 <p id="cf3247">— Kion vi volas, ke mi faru? — demandis kun timo <span class="nomo" lang="la" title="Ne-Esperanta nomo. Lingvo: Latino">Poppaea</span>.</p>

 <p id="cf3248">— Elpetu pardonon de la ofenditaj dioj.</p>

 <p id="cf3249">— Kiel?</p>

 <p id="cf3250">— <span class="nomo" lang="la" title="Ne-Esperanta nomo. Lingvo: Latino">Ligia</span> estas malsana. Influu la cezaron aŭ <span class="nomo" lang="la" title="Ne-Esperanta nomo. Lingvo: Latino">Tigellinus</span>on, ke oni redonu ŝin al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3251">Kaj ŝi demandis kun malespero:</p>

 <p id="cf3252">— Ĉu vi pensas, ke mi ĝin povas?</p>

 <p id="cf3253">— Sed vi povas ion alian. Se <span class="nomo" lang="la" title="Ne-Esperanta nomo. Lingvo: Latino">Ligia</span> resaniĝos, ŝi devos morti sur areno. Iru en la templon de Vesto kaj postulu, ke <em><span class="fremda" lang="la" title="Ne-Esperanta teksto. Lingvo: Latino">virgo magna</span></em> troviĝu hazarde apud Tulianum en la momento, kiam la malliberigitoj estos elkondukataj al morto, kaj ke ŝi ordonu liberigi tiun knabinon. La granda pastrino ne rifuzos ĝin al vi.</p>

 <p id="cf3254">— Kaj se <span class="nomo" lang="la" title="Ne-Esperanta nomo. Lingvo: Latino">Ligia</span> mortos pro la febro?</p>

 <p id="cf3255">— La kristanoj diras, ke Kristo estas venĝema, sed justa; eble vi akiros lian pardonon per la intenco mem.</p>

 <p id="cf3256">— Li donu al mi iun signon, ke li savos <span class="nomo" lang="la" title="Ne-Esperanta nomo. Lingvo: Latino">Rufius</span>on.</p>

 <p id="cf3257"><span class="nomo" lang="la" title="Ne-Esperanta nomo. Lingvo: Latino">Petronius</span> movis la ŝultrojn.</p>

 <p id="cf3258">— Mi ne venas, kiel lia sendito, ho dia, mi nur diras al vi: estus prefere en paco kun ĉiuj dioj romaj kaj fremdaj.</p>

 <p id="cf3259">— Mi iros — diris <span class="nomo" lang="la" title="Ne-Esperanta nomo. Lingvo: Latino">Poppaea</span> per rompita voĉo.</p>

 <p id="cf3260"><span class="nomo" lang="la" title="Ne-Esperanta nomo. Lingvo: Latino">Petronius</span> ekspiris profunde.</p>

 <p id="cf3261">— Fine mi ion efikis — li ekpensis.</p>

 <p id="cf3262">Kaj, reveninte al <span class="nomo" lang="la" title="Ne-Esperanta nomo. Lingvo: Latino">Vinicius</span>, li diris al la juna tribuno:</p>

 <p id="cf3263">— Petu vian Dion, ke <span class="nomo" lang="la" title="Ne-Esperanta nomo. Lingvo: Latino">Ligia</span> ne mortu pro febro, ĉar se ŝi ne mortos, la Granda vestpastrino ordonos ŝin liberigi. La aŭgustino mem petos ŝin pri ĉi tio.</p>

 <p id="cf3264"><span class="nomo" lang="la" title="Ne-Esperanta nomo. Lingvo: Latino">Vinicius</span> rigardis lin per okuloj, en kiuj brilis febro, kaj respondis:</p>

 <p id="cf3265">— Ŝin libereigos Kristo.</p>

 <p id="cf3266">Kaj <span class="nomo" lang="la" title="Ne-Esperanta nomo. Lingvo: Latino">Poppaea</span>, kiu estis preta, por savi <span class="nomo" lang="la" title="Ne-Esperanta nomo. Lingvo: Latino">Rufius</span>on, bruloferi hekatombojn al ĉiuj dioj de la mondo, en la sama vespero ankoraŭ iris Forumon, al la vestpastrinoj, konfidinte la malsanan infanon al la zorgado de fidela vartistino, Silvia, kiu iam ankaŭ ŝin elvartis.</p>

 <p id="cf3267">Sed sur Palatino verdikto je la infano estis jam eldonita, ĉar apenaŭ la portilo de la imperiestrino malaperis post la Granda pordego, en la ĉambron, kie kuŝis la malgranda <span class="nomo" lang="la" title="Ne-Esperanta nomo. Lingvo: Latino">Rufius</span>, eniris du liberigitoj de la cezaro, el kiuj unu ĵetis sin sur la maljunan <span class="nomo" lang="la" title="Ne-Esperanta nomo. Lingvo: Latino">Silvia</span>n kaj ŝtopis ŝian buŝon, kaj la alia, ekkaptinte bronzan statueton de la sfinkso, senkonsciigis ŝin per la unua ekbato.</p>

 <p id="cf3268">Poste ili proksimiĝis al <span class="nomo" lang="la" title="Ne-Esperanta nomo. Lingvo: Latino">Rufius</span>. La knabo, konsumata de febro kaj senkonscia, ne komprenante, kio okazas ĉirkaŭ li, ridetis al ili kaj fermetis siajn belegajn okulojn, kvazaŭ li penus ilin rekoni. Sed ili, depreninte de la vartistino zonon, nomatan <em><span class="fremda" lang="la" title="Ne-Esperanta teksto. Lingvo: Latino">cingulum,</span></em> bantligis ĝin ĉirkaŭ lia kolo kaj kuntiris. La infano, vokinte foje la patrinon, mortis facile. Poste ili envolvis ĝin en la littukon kaj, eksidinte sur pretigitajn ĉevalojn, ekrapidis for, al Ostio, kie ili ĵetis la korpon en la maron.</p>

 <p id="cf3269"><span class="nomo" lang="la" title="Ne-Esperanta nomo. Lingvo: Latino">Poppaea</span>, ne trovinte la Grandan virgulinon, kiu kune kun la aliaj vestpastrinoj estis ĉe <span class="nomo" lang="la" title="Ne-Esperanta nomo. Lingvo: Latino">Vatinius</span>, revenis baldaŭ Palatinon. Trovinte la malplenan liton kaj la malvarmiĝintan korpon de Silvia, ŝi svenis, kaj kiam oni ŝin rekonsciigis, ŝi komencis krii kaj ŝiaj sovaĝaj krioj sonis dum la tuta nokto kaj dum la sekvinta tago.</p>

 <p id="cf3270">Sed en la tria tago la cezaro ordonis al ŝi veni al festeno, do, vestinte sin per ametista tuniko ŝi venis kaj sidis kun ŝtonsimila vizaĝo, orhara, belega kaj malserena, kiel la anĝelo de morto.</p>

 </div>

 <div class="chapitro" id="quovadis56"> <h3 id="cf3271">ĈAPITRO <span class="num" title="">LVI</span> </h3> <p id="cf3272">Antaŭ ol Flaviusoj starigis Koloseon, oni konstruadis la amfiteatrojn en Romo plejparte el ligno, kaj tial preskaŭ ĉiuj forbrulis en la fajrego. <span class="nomo" lang="la" title="Ne-Esperanta nomo. Lingvo: Latino">Nero</span> tamen, por aranĝi la promesitajn cirkludojn, ordonis starigi kelkajn novajn kaj inter ili unu grandegan, por kies konstruo oni komencis, tuj post la estingo de la fajro, venigadi per la maro kaj Tibro potencajn arbotrunkojn, dehakitajn sur la deklivoj de Atlaso. Ĉar la ludoj devis superi ĉiujn antaŭajn per sia brileco kaj nombro de la viktimoj, oni aldonis vastajn tenejojn por la homoj kaj bestoj. Miloj da metiistoj laboris ĉe la konstruado tage kaj nokte. Oni konstruis kaj ornamis senripoze. La popolo rakontis al si mirindaĵojn pri la apogoj, inkrustitaj per bronzo, sukceno, eburo, perlamoto kaj ŝelo de transmaraj testudoj. Kanaloj, kondukitaj laŭlonge de la vicoj, plenigotaj per glacia akvo, celis konservi en la konstruaĵo agrablan malvarmon eĉ dum plej brula vetero. Grandega purpura <em><span class="fremda" lang="la" title="Ne-Esperanta teksto. Lingvo: Latino">velarium</span></em> ŝirmis kontraŭ la sunradioj. Inter la vicoj oni starigis incensilojn, por bruligadi arabajn aromaĵojn; supre oni lokis aparatojn, surŝprucontajn la rigardantojn per safrana akvo kaj verbeno. La famaj arĥitektoj, <span class="nomo" lang="la" title="Ne-Esperanta nomo. Lingvo: Latino">Severus</span> kaj <span class="nomo" lang="la" title="Ne-Esperanta nomo. Lingvo: Latino">Celer</span>, streĉis sian tutan scion, por starigi amfiteatron senkomparan kaj kune povantan enteni tian nombron da scivoluloj, kian povis ĝis nun enteni neniu el la konataj amfiteatroj.</p>

 <p id="cf3273">Tial do en la tago, en kiu devis komenciĝi la unua <em><span class="fremda" lang="la" title="Ne-Esperanta teksto. Lingvo: Latino">ludus matutinus</span></em>, amaso da popolo atendis de la tagiĝo la malfermon de la pordegoj, aŭskultante kun plezuro la muĝadon de leonoj, la raŭkan blekadon de panteroj kaj la hurladon de hundoj. Al la bestoj oni donis de du tagoj nenion por manĝi, anstataŭe oni traŝovadis antaŭ iliaj okuloj sangajn pecojn da viando, por tiom pli eksciti ilian furiozon kaj malsaton. Iafoje ektondradis tia uragano da sovaĝaj voĉoj, ke la homoj, starantaj antaŭ la cirko, ne povis interparoli, kaj pli impresemaj paliĝadis pro timo. Je la sunleviĝo tamen eksonis interne de la cirko kantoj laŭtaj, sed trankvilaj, kiujn oni aŭskultis kun miro, ripetante unu al alia: “La kristanoj! la kristanoj!” Vere, multnombrajn arojn da ili oni venigis nokte ankoraŭ en la amfiteatron, kaj ne nur el unu malliberejo, kiel oni intencis komence, sed poparte el ĉiuj. Oni sciis en la amaso, ke la cirkludoj daŭros dum tutaj semajnoj kaj monatoj, sed oni disputis, ĉu kun tiu ĉi parto de la kristanoj, kiu estis destinita por hodiaŭ, oni sukcesos fini en la daŭro de unu tago. La viraj, virinaj kaj infanaj voĉoj, kantantaj la matenan kanton, estis tiel multaj, ke spertuloj opiniis, ke, se oni eĉ sendados unufoje po ducent aŭ tricent homoj sur la arenon, la bestoj laciĝos, satiĝos kaj ĝis la vespero ne povos ĉiujn disŝiri. Aliaj asertis, ke tia granda nombro da viktimoj, aperantaj samtempe sur la areno, distras la atenton kaj ne lasas konvene ĝui la spektaklon. Laŭgrade kiel proksimiĝadis la momento, en kiu oni devis malfermi la koridorojn, nomatajn <em><span class="fremda" lang="la" title="Ne-Esperanta teksto. Lingvo: Latino">vomitoria,</span></em> kondukantajn internen, la popolo iĝadis pli vigla, pli gaja kaj diskutis pri diversaj aferoj, koncernantaj cirkludojn. Komencis formi sin partioj, laŭdantaj pli grandan lertecon de leonoj aŭ de tigroj en disŝirado de homoj. Tie kaj ie oni intervetis. Aliaj parolis tamen pri la gladiatoroj, kiuj estis ludontaj sur la areno antaŭ la kristanoj, kaj denove formiĝadis partioj jen de samnitoj, jen de galloj, jen de mirmilonoj, jen de tracianoj, jen de retistoj. Pli aŭ malpli grandaj iliaj taĉmentoj, kondukataj de majstroj, nomataj <em><span class="fremda" lang="la" title="Ne-Esperanta teksto. Lingvo: Latino">lanistae,</span></em> frumatene komencis enfluadi la amfiteatron. Ne volante laciĝi antaŭtempe, ili marŝis sen armiloj, ofte tute nudaj, ofte kun verdaj branĉoj en la manoj, aŭ kronitaj per floroj, junaj, belegaj en la matena lumo kaj plenaj de vivo. Iliaj korpoj, brilantaj de olivoleo, potencaj, kvazaŭ skulptitaj el marmoro, vekadis admiron de la popolo, kiu amegis la belajn formojn. Multajn el ili oni konis persone kaj ĉiumomente aŭdiĝadis la ekkrioj: “Saluton, <span class="nomo" lang="la" title="Ne-Esperanta nomo. Lingvo: Latino">Furnius</span>! saluton, Leo! saluton, <span class="nomo" lang="la" title="Ne-Esperanta nomo. Lingvo: Latino">Maximus</span>! saluton, <span class="nomo" lang="la" title="Ne-Esperanta nomo. Lingvo: Latino">Diomedes</span>!” Junaj knabinoj levadis al ili okulojn, plenajn de amo, kaj ili serĉis rigarde, kiu estas la plej bela, kaj parolis al ili per ŝercaj vortoj, kvazaŭ neniu zorgo pezus super ili, sendante mankisojn aŭ vokante: “Karesu, antaŭ ol la morto min karesos!” Poste ili malaperadis en la pordegoj, el kiuj multaj estis neniam reelirontaj. Sed ĉiam novaj kaŭzoj distris la atenton de la amaso. Post la gladiatoroj iris <em><span class="fremda" lang="la" title="Ne-Esperanta teksto. Lingvo: Latino">mastigophori,</span></em> <abbr>t.e.</abbr> homoj, armitaj per vipoj, kies devo estis vipi kaj stimuli la batalantojn. Poste muloj tiris al la <em><span class="fremda" lang="la" title="Ne-Esperanta teksto. Lingvo: Latino">spoliarium</span></em> tutajn vicojn da veturiloj, sur kiuj estis metitaj amasoj da lignaj ĉerkoj. Je tiu ĉi vido ĝojis la popolo, konjektante el ilia nombro pri la grandeco de la spektaklo. Plue paŝis homoj, kiuj devis finmortigi la vunditojn, alivestitaj tiel, ke ĉiu similis al Ĥarono aŭ al Merkuro, poste homoj, gardantaj ordon en la cirko. disdonantaj la sidlokojn, poste sklavoj, disportantaj manĝaĵojn kaj malvarmajn trinkaĵojn, fine pretorianoj, kiujn ĉiu cezaro ĉiam havis apude en amfiteatro.</p>

 <p id="cf3274">Oni malfermis fine la <em><span class="fremda" lang="la" title="Ne-Esperanta teksto. Lingvo: Latino">vomitoria</span></em> kaj la amasoj ĵetegis sin internen. Sed tiel multegaj estis la alvenintoj, ke ili fluis kaj fluis dum tutaj horoj kaj mirinde eĉ estis, ke la amfiteatro povas engluti tiel sennombran homamason. La muĝoj de la bestoj, flarantaj la homajn odorojn, plifortiĝis ankoraŭ. La popolo bruegis en la cirko, okupante la lokojn, kiel ondo dum ventego.</p>

 <p id="cf3275">Venis fine la urboprefekto, ĉirkaŭita de vigiloj, kaj post li en senrompa jam vico komencis ŝanĝi sin la portiloj de la senatanoj, konsuloj, pretoroj, ediloj, oficistoj publikaj kaj palacaj, pretoriaj ĉefuloj, patricioj kaj elegantaj virinoj. Kelkajn portilojn antaŭkuris liktoroj, portantaj hakilojn meze de vergofaskoj, aliajn — amasoj da sklavoj. En la suno flagris la oritaĵoj de la portiloj, blankaj kaj diverskoloraj vestoj, plumoj, orelringoj, juveloj, la ŝtalo de la hakiloj. El la cirko aŭdiĝadis ekkrioj, per kiuj la popolo salutis la potencajn altrangulojn. De tempo al tempo alvenadis ankoraŭ negrandaj taĉmentoj da pretorianoj.</p>

 <p id="cf3276">Sed la pastroj el diversaj temploj alvenis iom pli poste, kaj nur post ili oni portis la sanktajn virgulinojn de Vesto, kiujn antaŭiris liktoroj. Por komenci la spektaklon oni atendis jam nur la cezaron, kiu, ne volante atendigi la popolon tro longe kaj dezirante favorigi ĝin al si per rapidemo, baldaŭ alvenis, akompanata de la aŭgustino kaj aŭgustanoj.</p>

 <p id="cf3277"><span class="nomo" lang="la" title="Ne-Esperanta nomo. Lingvo: Latino">Petronius</span> venis inter la aŭgustanoj, havante en sia portilo <span class="nomo" lang="la" title="Ne-Esperanta nomo. Lingvo: Latino">Vinicius</span>on. Li sciis, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas malsana kaj senkonscia, sed ĉar en la lastaj tagoj la aliro al la malliberejo estis severe gardata, ĉar la antaŭajn postenantojn oni anstataŭigis per novaj, al kiuj malpermesite estis paroli kun la gardistoj, same kiel donadi plej etajn informojn al tiuj, kiuj venadis demandi pri la malliberigitoj, tial li ne estis certa, ĉu ŝi ne trovas sin inter la viktimoj, destinitaj por la unua tago de la spektakloj. Por leonoj oni povus sendi ŝin ankaŭ malsanan, eĉ senkonscian. Sed ĉar la viktimoj estis ĉirkaŭkudrotaj per bestaj feloj kaj sendotaj grandare sur la arenon, tial neniu el la rigardantoj povis kontroli, ĉu unu pli aŭ malpli trovas sin inter ili, nek iun rekoni. Lagardistoj kaj la tuta amfiteatra servistaro estis subaĉetita, kaj kun la bestistoj oni interkonsentis, ke ili kaŝos <span class="nomo" lang="la" title="Ne-Esperanta nomo. Lingvo: Latino">Ligia</span>n en iu malluma angulo de la amfiteatro, kaj nokte transdonos ŝin en la manojn de unu farmisto de <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu tuj forveturigos ŝin en la Albanan montaron. <span class="nomo" lang="la" title="Ne-Esperanta nomo. Lingvo: Latino">Petronius</span>, al kiu <span class="nomo" lang="la" title="Ne-Esperanta nomo. Lingvo: Latino">Vinicius</span> konigis la sekreton, konsilis al la juna tribuno, ke li iru malkaŝe kun li en la amfiteatron kaj nur ĉe la eniro elŝtelu sin en la interpremo kaj rapidu en la ĉelojn, kie, por eviti eblajn erarojn, li devis mem montri al la gardistoj <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf3278">La gardistoj enlasis lin tra malgranda pordeto, tra kiu ili mem eniradis. Unu el ili, nomata <span class="nomo" lang="la" title="Ne-Esperanta nomo. Lingvo: Latino">Sirus</span>, kondukis lin senprokraste al la kristanoj. Envoje li diris al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf3279">— Mi ne scias, sinjoro, ĉu vi trovos tiun, kiun vi serĉas. Ni demandis pri junulino, nomata <span class="nomo" lang="la" title="Ne-Esperanta nomo. Lingvo: Latino">Ligia</span>, sed neniu donis al ni respondon. Povas esti, ke ili ne fidas al ni.</p>

 <p id="cf3280">— Ĉu ili estas multaj? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3281">— Multaj el ili, sinjoro, devos resti por morgaŭ.</p>

 <p id="cf3282">— Ĉu estas inter ili malsanuloj?</p>

 <p id="cf3283">— Tiaj, kiuj ne povas stari sur la piedoj, ne estas.</p>

 <p id="cf3284">Dirinte ĉi tion, <span class="nomo" lang="la" title="Ne-Esperanta nomo. Lingvo: Latino">Sirus</span> malfermis la pordon kaj ili eniris kvazaŭ en grandegan ĉambron, sed malaltan kaj malluman, ĉar la lumo eniĝadis tien sole tra kraditaj malfermaĵoj, apartigantaj ĝin de la areno. <span class="nomo" lang="la" title="Ne-Esperanta nomo. Lingvo: Latino">Vinicius</span> povis komence nenion ekvidi, li aŭdis nur en la ejo murmuradon de voĉoj, kaj ekkriojn de la popolo, atingantajn lin el la amfiteatro.</p>

 <p id="cf3285">Sed post momento, kiam liaj okuloj alkutimiĝis al la krepusko, li ekvidis tutajn arojn da strangaj estaĵoj, similaj al lupoj kaj ursoj. Tio estis la kristanoj, ĉirkaŭkudritaj per bestaj feloj. Unuj el ili staris, aliaj preĝis, genuante. Tie kaj ie laŭ longaj haroj, malsuprenfalantaj sur la felo, oni povis ekkoni, ke la viktimo estis virino. Patrinoj, similaj al lupinoj, portis en la brakoj siajn infanojn, ankaŭ vile ĉirkaŭkudritajn. Sed el sub la feloj vidiĝadis vizaĝoj lumaj, la okuloj en la krepusko brilis de ĝojo kaj de febro. Videble estis, ke pliparton de tiuj ĉi homoj ekregis unu penso, ekskluziva kaj transmonda, kiu jam dum la vivo sensentigis ilin al ĉio, kio okazis ĉirkaŭ ili kaj kio povis ilin renkonti. Kelkaj, demandataj de <span class="nomo" lang="la" title="Ne-Esperanta nomo. Lingvo: Latino">Vinicius</span> pri <span class="nomo" lang="la" title="Ne-Esperanta nomo. Lingvo: Latino">Ligia</span>, rigardis lin per okuloj kvazaŭ vekitaj el dormo, ne respondante la demandojn; aliaj ridetis al li, metante la fingrojn sur la buŝojn aŭ montrante la ferajn kradojn, tra kiuj enfluadis faskoj de brilo. Infanoj nur ploris kelkloke, timigitaj per la muĝado de la bestoj, hurlado de la hundoj, kriado de la popolo kaj per la bestosimilaj figuroj de la propraj gepatroj. <span class="nomo" lang="la" title="Ne-Esperanta nomo. Lingvo: Latino">Vinicius</span>, irante apud <span class="nomo" lang="la" title="Ne-Esperanta nomo. Lingvo: Latino">Sirus</span> la gardisto, rigardis la vizaĝojn, serĉis, demandis, iafoje falpuŝiĝadis pro la korpoj de tiuj, kiuj svenis pro interpremo, sufoka aero kaj varmegeco, kaj li trapuŝadis sin pluen en la malluman fundon de la ejo, kiu ŝajnis tiel vasta, kiel la tuta amfiteatro.</p>

 <p id="cf3286">Sed subite li haltis, ĉar ŝajnis al li, ke proksime de la krado eksonis konata al li voĉo. Aŭskultinte dum momento, li returniĝis kaj, trapuŝinte sin tra la amaso, ekstaris proksime. Fasko de lumo falis sur la kapon de la parolanto kaj en tiu ĉi brilo <span class="nomo" lang="la" title="Ne-Esperanta nomo. Lingvo: Latino">Vinicius</span> rekonis en lupa felo la malgrasan kaj senindulgan vizaĝon de <span class="nomo" lang="la" title="Ne-Esperanta nomo. Lingvo: Latino">Crispus</span>.</p>

 <p id="cf3287">— Pentu pro viaj pekoj — parolis <span class="nomo" lang="la" title="Ne-Esperanta nomo. Lingvo: Latino">Crispus</span> — ĉar la momento tuj venos. Sed kiu pensas, ke per la sola morto li liberiĝos de siaj kulpoj, tiu novan pekon plenumas kaj estos ĵetita en la eternan fajron. Per ĉiu via peko, kiun vi plenumis dum la vivo, vi renovigadis la mortsuferojn de la Sinjoro, kiel do vi kuraĝas kredi, ke tiu ĉi sufero, kiu vin atendas, povas egali la Lian? Per egala morto pereos hodiaŭ justuloj kaj pekuloj, sed la Sinjoro distingos siajn merititojn. Ve al vi, ĉar la leonaj dentegoj disŝiros viajn korpojn, sed ne disŝiros viajn kulpojn, nek viajn kalkulojn kun Dio. La sinjoro elmontris sufiĉe da kompatemo, kiam Li permesis najli sin al la kruco, sed de nun Li estos nur juĝisto, kiu neniun kulpon lasos senpune. Do vi, kiuj pensis, ke per martireco vi neniigos viajn pekojn, blasfemas kontraŭ la Dia justeco kaj tiom pli profunda abismo vin atendas. Finiĝis la kompatemo kaj venis la tempo de la Dia kolero. Jen vi ekstaros post momento antaŭ la terura juĝo, antaŭ kiu apenaŭ virtulo saviĝas. Pentu pro viaj pekoj, ĉar malfermitaj estas la inferaj senfundaĵoj kaj ve al vi, edzoj kaj edzinoj, ve al vi, gepatroj kaj infanoj!</p>

 <p id="cf3288">Kaj etendinte la ostajn manojn li skuis ilin super la klinitaj kapoj, sentima, sed ankaŭ senkompata eĉ antaŭ la morto, al kiu post momento devis iri ĉiuj tiuj kondamnitoj. Post lia vortoj aŭdiĝis la voĉoj: “Ni pentu pro niaj pekoj!”, poste sekvis silento kaj oni aŭdis nur ploron de infanoj kaj batadon de manoj sur la brustoj. Kaj al <span class="nomo" lang="la" title="Ne-Esperanta nomo. Lingvo: Latino">Vinicius</span> la sango koagulis en la vejnoj. Li, kiu sian tutan esperon bazis sur la kompatemo de Kristo, ekaŭdis nun, ke venis la tago de kolero kaj ke kompaton ne havigos eĉ morto sur la areno. Trakuris, vere, lian kapon penso luma kaj rapida, kiel fulmo, ke Petro la apostolo alie parolus al tiuj ĉi mortontoj, malgraŭ tio tamen la severaj, plenaj de fanatikeco vortoj de <span class="nomo" lang="la" title="Ne-Esperanta nomo. Lingvo: Latino">Crispus</span> kaj ĉi tiu malluma ejo kun kradoj, post kiu estis la kampo de martireco, kaj ĝia proksimeco kaj la amasego de la viktimoj, vestitaj jam por la morto, plenigis lian animon per teruro kaj timego. Ĉio tio kune ŝajnis al li pli terura kaj pli monstra, ol plej sangaj bataloj, kiujn li partoprenis. La malbonaero kaj varmegeco komencis lin sufoki. Malvarma ŝvito aperis sur lia frunto. Ekkaptis lin timo, ke li svenos, kiel tiuj, pro kies korpoj li falpuŝiĝadis dum sia serĉado en la fundo de la ejo, kiam do li ekpensis krome, ke ĉiumomente oni povas malfermi la kradojn, li komencis laŭte voki <span class="nomo" lang="la" title="Ne-Esperanta nomo. Lingvo: Latino">Ligia</span>n kaj <span class="nomo" lang="la" title="Ne-Esperanta nomo. Lingvo: Latino">Ursus</span>on, esperante, ke se ne ili mem, respondos al li iu, kiu ilin konas.</p>

 <p id="cf3289">Efektive, tuj iu homo, alivestita kiel urso, ektiris lin je la togo kaj diris:</p>

 <p id="cf3290">— Sinjoro, ili restis en la malliberejo. Min oni elkondukis laste kaj mi vidis ŝin malsanan sur la kuŝejo.</p>

 <p id="cf3291">— Kiu vi estas? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3292">— La fosisto, en kies kabano la apostolo baptis vin, sinjoro. Oni malliberigis min antaŭ tri tagoj, kaj hodiaŭ mi jam mortos.</p>

 <p id="cf3293"><span class="nomo" lang="la" title="Ne-Esperanta nomo. Lingvo: Latino">Vinicius</span> ekspiris. Enirante ĉi tien, li deziris trovi <span class="nomo" lang="la" title="Ne-Esperanta nomo. Lingvo: Latino">Ligia</span>n, nun tamen li estis preta danki al Kristo, ke ŝi ne estas ĉi tie kaj vidi en tio signon de Lia kompatemo.</p>

 <p id="cf3294">Dume la fosisto ektiris lin duafoje je la togo kaj diris:</p>

 <p id="cf3295">— Ĉu vi memoras, sinjoro, ke mi kondukis vin en la korneliusan vinberejon, kie en la budo predikis la apostolo?</p>

 <p id="cf3296">— Mi memoras — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3297">— Mi vidis lin poste tagon antaŭ ol oni min malliberigis. Li benis min kaj diris, ke li venos la amfiteatron krucosigni la pereantojn. Mi volus rigardi lin en la momento de la morto kaj vidi la signon de kruco, ĉar tiam pli facile estos al mi morti, se do vi scias, sinjoro, kie li estas, diru al mi.</p>

 <p id="cf3298"><span class="nomo" lang="la" title="Ne-Esperanta nomo. Lingvo: Latino">Vinicius</span> mallaŭtigis la voĉon kaj respondis:</p>

 <p id="cf3299">— Li estas inter la servistoj de <span class="nomo" lang="la" title="Ne-Esperanta nomo. Lingvo: Latino">Petronius</span>, alivestita kiel sklavo. Mi ne scias, kie ili elektis la lokojn, sed mi revenos en la cirkon kaj vidos. Rigardu min, kiam vi eliros la arenon, kaj mi leviĝos kaj turnos la kapon en ilian flankon. Tiam vi trovos lin per la okuloj.</p>

 <p id="cf3300">— Dankon al vi, sinjoro, kaj pacon al vi.</p>

 <p id="cf3301">— Estu al vi la Savinto kompatema.</p>

 <p id="cf3302">— Amen.</p>

 <p id="cf3303"><span class="nomo" lang="la" title="Ne-Esperanta nomo. Lingvo: Latino">Vinicius</span> eliris el la <em><span class="fremda" lang="la" title="Ne-Esperanta teksto. Lingvo: Latino">cuniculum</span></em> kaj iris la amfiteatron, kie li havis lokon apud <span class="nomo" lang="la" title="Ne-Esperanta nomo. Lingvo: Latino">Petronius</span>, meze de la aliaj aŭgustanoj.</p>

 <p id="cf3304">— Ĉu vi trovis ŝin? — demandis lin <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3305">— Ne. Ŝi restis en la malliberejo.</p>

 <p id="cf3306">— Aŭskultu, kio venis ankoraŭ en mian penson, sed aŭskultante, rigardu ekzemple <span class="nomo" lang="la" title="Ne-Esperanta nomo. Lingvo: Latino">Nigidia</span>n, por ke ŝajnu, ke ni parolas pri ŝia kombaĵo... <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj <span class="nomo" lang="la" title="Ne-Esperanta nomo. Lingvo: Latino">Chilo</span> rigardas nin ĉimomente... Aŭskultu do: oni metu <span class="nomo" lang="la" title="Ne-Esperanta nomo. Lingvo: Latino">Ligia</span>n nokte en ĉerkon kaj elportu ŝin el la malliberejo, kiel mortintan; la ceteron vi divenas...</p>

 <p id="cf3307">— Jes — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3308">La pluan interparolon rompis al ili <span class="nomo" lang="la" title="Ne-Esperanta nomo. Lingvo: Latino">Tulius Senecio</span>, kiu, kliniĝinte al ili, demandis:</p>

 <p id="cf3309">— Eble vi scias, ĉu oni donos armilojn al la kristanoj?</p>

 <p id="cf3310">— Ni ne scias — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3311">— Mi preferus, ke oni donu — parolis <span class="nomo" lang="la" title="Ne-Esperanta nomo. Lingvo: Latino">Tulius</span> — alie la areno tro baldaŭ iĝas simila al buĉejo. Sed kia belega amfiteatro!</p>

 <p id="cf3312">Efektive, la vidaĵo estis impona. La malpli altaj vicoj, plenegaj de togoj, blankis, kiel neĝo. En la orita podio sidis la cezaro, ornamita per diamanta kolĉeno, kun ora florkrono sur la kapo, apud li la belega kaj malserena aŭgustino, apude, ambaŭflanke, la vestpastrinoj, altaj oficistoj, senatanoj en borderitaj vestoj, militistaj ĉefuloj en brilantaj armaĵoj, unuvorte ĉiu, kiu estis en Romo potenca, brila kaj riĉa. En la pluaj vicoj sidis kavaliroj, kaj pli alte nigris ronde maro da homaj kapoj, super kiuj de la kolonoj pendis girlandoj, plektitaj el rozoj, lilioj, anemonoj, hederoj kaj vinberbranĉoj.</p>

 <p id="cf3313">La popolo interparolis laŭte, voksignis, kantis, iafoje eksplodadis per rido pro iu sprita vorto, kiun oni komunikadis al si reciproke de vico al vico, kaj piedfrapis pro senpacienco, por plirapidigi la spektaklon.</p>

 <p id="cf3314">Fine la piedfrapado iĝis simila al tondro kaj senĉesa. Tiam la urboprefekto, kiu jam antaŭe ĉirkaŭrajdis la arenon kun sia brila sekvantaro, donis signon per tuko, al kio respondis en la amfiteatro la ĝenerala: “aaa!...” elŝirita el miloj da brustoj.</p>

 <p id="cf3315">Ordinare oni komencadis la spektaklojn per ĉasado je sovaĝaj bestoj, en kio majstris diversaj barbaroj el la nordo kaj sudo, ĉi-foje tamen devis esti eĉ tro da bestoj, oni komencis do per <em><span class="fremda" lang="la" title="Ne-Esperanta teksto. Lingvo: Latino">andabatae,</span></em> <abbr>t.e.</abbr> homoj, vestitaj per kaskoj sen okultruoj, kiuj sekve batalis blinde. Kelkdeko da ili, enirinte samtempe la arenon, komencis svingi glavojn en la aero, kaj <em><span class="fremda" lang="la" title="Ne-Esperanta teksto. Lingvo: Latino">mastigophori</span></em> per longaj forkegoj puŝis ilin unun al alia, ke ili povu renkontiĝi. La pli eleganta publiko rigardis indiferente kaj malrespekte similan spektaklon, sed la popolon amuzis la mallertaj movoj de la luktistoj, kaj se okazis, ke ili renkontiĝis dors-aldorse, ĝi eksplodadis per laŭta rido, vokante: “dekstren!” “maldekstren!” “rekten!” kaj ofte intence erarigante la kontraŭulojn. Kelkaj paroj tamen kunkroĉiĝis kaj la batalo komencis esti sanga. La pli obstinaj luktistoj ĵetis la ŝildojn kaj, doninte al si reciproke la maldekstrajn manojn, por ne plu disiĝi, per la dekstraj batalis pro vivo aŭ morto. Kiu falis, levis la fingrojn supren, petegante per tiu ĉi signo kompaton, sed en la komenco de spektaklo la popolo insistis ordinare morton de la vunditoj, precipe, se koncernataj estis <em><span class="fremda" lang="la" title="Ne-Esperanta teksto. Lingvo: Latino">andabatae,</span></em> kiuj, havante la vizaĝojn kovritajn, restis al ĝi nekonataj. Iom post iom la nombro de la batalantoj malgrandiĝadis, kaj kiam fine restis nur du, oni puŝis ilin unun al la alia tiel, ke renkontiĝinte, ili falis sur la sablon kaj sur ĝi mortpikis sin reciproke. Tiam meze de la ekkrioj “finite!”<a class="noto" title="Ligilo al “#noto-quo-vadis-17”" href="#noto-quo-vadis-17" id="quo-vadis-17">*</a> cirkaj servistoj forigis la kadavrojn, post kio servoknabetoj forrastis la freŝajn signojn sur la areno kaj surŝutis ĝin per safranaj folioj.</p>

 <div id="noto-quo-vadis-17" class="noto "> <a class="noto" href="#quo-vadis-17">*</a> <em><span class="fremda" lang="la" title="Ne-Esperanta teksto. Lingvo: Latino">Peractum est</span></em>.</div>

 <p id="cf3316">Nun devis sekvi pli serioza batalo, ekscitanta Ja intereson ne nur de la popolamaso, sed ankaŭ de la eleganta publiko, dum kiu junaj patricioj faradis grandegajn vetojn, ofte malgajnante ĉion ĝis la lasta monero. Tuj komencis ankaŭ rondiri el manoj en manojn tabuletoj, sur kiuj oni enskribadis la nomojn de favoratoj kaj kune la nombron da sestercoj, kiun ĉiu vetodonis pro sia elektito. La <em><span class="fremda" lang="la" title="Ne-Esperanta teksto. Lingvo: Latino">spectati,</span></em> <abbr>t.e.</abbr> luktistoj, kiuj batalis jam sur areno kaj triumfis sur ĝi, ricevadis plej multe da partianoj, sed inter la ludantoj estis ankaŭ tiaj, kiuj vetodonis konsiderindajn sumojn pro gladiatoroj novaj kaj nekonataj, esperante, ke en la okazo de ilia venko ili enpoŝigos grandegajn gajnojn. Vetis eĉ la cezaro kaj la pastroj kaj la vestpastrinoj kaj la senatanoj kaj la kavaliroj kaj la popolo. La plebanoj, se mankis al ili mono, vetodonis ofte la propran liberecon. Oni do atendis kun batantaj koroj, eĉ kun timo, la aperon de la luktistoj kaj pluraj faris laŭtajn ĵurpromesojn al la dioj, por certigi ilian protekton al sia favorato.</p>

 <p id="cf3317">Efektive, kiam aŭdiĝis la timigaj sonoj de la trumpetoj, en la amfiteatro ekregis la silento de atendo. Miloj da okuloj direktis sin al la granda pordego, al kiu proksimiĝis homo, alivestita kiel Ĥarono, kaj meze de la ĝenerala silento frapis ĝin trifoje per martelo, kvazaŭ vokante al morto tiujn, kiuj estis post ĝi kaŝitaj. Poste malfermiĝis malrapide ambaŭ duonoj de la pordego, montrante nigran faŭkon, el kiu sur la luman arenon komencis eliri la gladiatoroj. Ili iris taĉmente, po dudek kvin homoj, aparte tracianoj aparte mirmilonoj, samnitoj, galloj, ĉiuj peze armitaj, kaj fine <em><span class="fremda" lang="la" title="Ne-Esperanta teksto. Lingvo: Latino">retiarii,</span></em> tenantaj en unu mano reton, en la alia tridenton. Je ilia vido tie kaj ie sur la benkoj aŭdiĝis aplaŭdoj, kiuj baldaŭ ŝanĝis sin en unu grandan kaj daŭran uraganon. De supre ĝis malsupre oni vidis brilantajn vizaĝojn, aplaŭdantajn manojn kaj buŝojn, el kiuj eliĝadis ekkrioj. Ili dume ĉirkaŭiris la tutan arenon per paŝo egalritma kaj elasta, flagrante per glavoj kaj riĉaj armaĵoj, poste haltis antaŭ la imperiestra podio, fieraj, trankvilaj kaj brilaj. Akra sono de korno silentigis la aplaŭdojn; tiam la luktistoj etendis supren la dekstrajn brakojn kaj levante la okulojn kaj la kapojn al la cezaro, komencis voki, aŭ pli ĝuste, kanti per tiriĝemaj voĉoj:</p>

 <p id="cf3318">“<span class="fremda" lang="und" title="Ne-Esperanta teksto. Lingvo: nespecifita">Ave, caesar imperator!</span><br> <span class="fremda" lang="und" title="Ne-Esperanta teksto. Lingvo: nespecifita">Morituri te salutant!</span>”</p>

 <p id="cf3319">Poste ili rapide dispartiĝis, okupante apartajn lokojn ĉe la rando de la areno. Ili devis ataki sin reciproke en tutaj taĉmentoj, sed antaŭe oni permesis al pli famaj luktistoj renkontiĝi en serio de duopaj bataloj, en kiuj plej bone elmontriĝadis la forto, lerteco kaj kuraĝo de la kontraŭuloj. Tuj efektive el inter la galloj elpaŝis luktisto, bone konata al amantoj de amfiteatro sub la nomo “Buĉisto” (Lannio), venkinto en multaj cirkludoj. Kun granda kasko sur la kapo, en kiraso, kuprokovranta de antaŭe kaj malantaŭe lian potencan bruston, li aspektis en la lumo sur la flava areno, kiel grandega, brilanta skarabo. Ne malpli glora <em><span class="fremda" lang="la" title="Ne-Esperanta teksto. Lingvo: Latino">retiarius</span></em>, Calendio, elpaŝis kontraŭ lin.</p>

 <p id="cf3320">Inter la rigardantoj oni komencis veti:</p>

 <p id="cf3321">— Kvincent sestercojn pro la gallo!</p>

 <p id="cf3322">— Kvincent pro Calendio!</p>

 <p id="cf3323">— Je Herkulo! mil!</p>

 <p id="cf3324">— Du mil!</p>

 <p id="cf3325">Dume la gallo, veninte ĝis la mezo de la areno, komencis repaŝi kun alcelita glavo kaj, levante la kapon, rigardis atente la kontraŭulon tra la okultruoj de la viziero, dum la facila, belforma kaj statusimila <em><span class="fremda" lang="la" title="Ne-Esperanta teksto. Lingvo: Latino">retiarius,</span></em> tute nuda, krom zonaĵo sur la koksoj, ĉirkaŭiradis rapide la pezan malamikon, gracie svingante la reton, levante aŭ mallevante la tridenton kaj kantante la kutiman kanton de la retistoj:</p>

 <p id="cf3326">“Ne vin, fiŝon nur mi ĉasas,<br> Ne forkuru, gallo!”<a class="noto" title="Ligilo al “#noto-quo-vadis-18”" href="#noto-quo-vadis-18" id="quo-vadis-18">*</a></p>

 <div id="noto-quo-vadis-18" class="noto "> <a class="noto" href="#quo-vadis-18">*</a> <p id="cf3326b"><span class="fremda" lang="la" title="Ne-Esperanta teksto. Lingvo: Latino">Non te peto, piscem peto,<br> quid me fugis, Galle.</span></p>

 </div>

 <p id="cf3327">Sed la gallo ne forkuris, ĉar post momento li haltis kaj, ekstarinte loke, komencis turni sin per apenaŭ rimarkeblaj movoj, tiel, por ĉiam havi la malamikon antaŭe. En lia figuro kaj monstre granda kapo estis io terura. La rigardantoj bonege komprenis, ke tiu ĉi peza, kuprokirasita korpo pretiĝas al subita atako, kiu povas decidi pri la batalo. La retisto dume jen alsaltadis al li, jen forsaltadis, farante per sia tridenta forkego movojn tiel rapidajn, ke la homa rigardo apenaŭ povis ilin sekvi. La tinto de la dentoj kontraŭ la kiraso aŭdiĝis kelkfoje, sed la gallo eĉ ne ŝanceliĝis, donante per tio ĉi ateston pri sia grandega forto. Lia tuta atento ŝajnis esti koncentrita ne sur la tridento, sed sur la reto, kiu senĉese ŝvebis super lia kapo, kiel malbonaŭgura birdo. La rigardantoj, retenante la spiron en la brusto, observis la majstran ludon de la gladiatoroj. Lanio, trovinte konvenan momenton, falegis fine sur sian kontraŭulon, kaj tiu ĉi kun sama rapideco trakuris sub lia glavo kaj levita brako, rektiĝis kaj eksvingis la reton.</p>

 <p id="cf3328">La gallo, turniĝinte loke, haltigis ĝin per sia ŝildo, post kio ambaŭ dissaltis. En la amfiteatro ektondris la ekkrioj: <em><span class="fremda" lang="la" title="Ne-Esperanta teksto. Lingvo: Latino">“Macte!”,</span></em> kaj en la malpli altaj vicoj oni komencis fari novajn vetojn. La cezaro mem, kiu komence interparolis kun la vestpastrino <span class="nomo" lang="la" title="Ne-Esperanta nomo. Lingvo: Latino">Rubria</span> kaj nemulte atentis ĝis nun la spektaklon, turnis la kapon al la areno.</p>

 <p id="cf3329">Kaj ili komencis batali tiel majstre, kun tia precizeco de la movoj, ke ŝajnis momente, kvazaŭ ili batalas ne pro vivo aŭ morto, sed por elmontri sian lertecon. Lanio, dufoje ankoraŭ evitinte la reton, komencis repaŝi al la rando de la areno. Tiam tamen tiuj, kiuj vetis kontraŭ li, ne volante, ke li ripozu, komencis krii: “Ataku!” La gallo obeis kaj atakis. La brako de la retisto eksangis kaj lia reto malleviĝis. Lanio kuntiriĝis kaj eksaltis, volante bati la lastan baton. Sed en la sama momento Calendio, kiu intence ŝajnigis, ke li ne povas manovri plu la reton, kliniĝis flanken, evitis la baton kaj, enŝovinte kaj tridenton inter la genuojn de la kontraŭulo, faligis lin teren.</p>

 <p id="cf3330">Tiu ĉi volis leviĝi, sed en momento ĉirkaŭvolvis lin la fatalaj ŝnuroj, en kiuj ĉe ĉiu movo li pli implikis la manojn kaj la piedojn. Dume la batoj de la tridento fiksadis lin fojon post fojo al la tero. Foje ankoraŭ li kolektis la fortojn, apogis sin sur la mano kaj streĉis sin, por leviĝi — vane! Li levis ankoraŭ al la kapo la malfortiĝantan manon, en kiu li ne povis plu teni la glavon, kaj falis dorsen. Calendio premis lian kolon al la tero per la dentoj de la forkego kaj, apoginte sin ambaŭmane sur ĝia tenilo, turniĝis al la imperiestra loĝio.</p>

 <p id="cf3331">La tuta cirko ektremis de aplaŭdoj kaj de homa muĝado. Por la partianoj de Calendio li estis ĉi-momente pli granda, ol la cezaro, sed ĝuste tial malaperis el iliaj koroj la malamikeco kontraŭ Lannio, kiu por la prezo de la propra sango plenigis iliajn poŝojn. Dividiĝis do la deziroj de la popolo. Sur ĉiuj benkoj montriĝis samnombre la signoj de morto kaj la signoj de kompato, sed la retisto rigardis nur al la loĝio de la cezaro kaj vestpastrinoj, atendante, kion ili decidos.</p>

 <p id="cf3332">Malfeliĉe, <span class="nomo" lang="la" title="Ne-Esperanta nomo. Lingvo: Latino">Nero</span> ne havis simpation al Lannio, ĉar dum lasta cirkludo antaŭ la brulego li malgajnis, vetante kontraŭ li, grandan monsumon al <span class="nomo" lang="la" title="Ne-Esperanta nomo. Lingvo: Latino">Licinius</span>, li elŝovis do la manon el la podio kaj turnis la grandan fingron al la tero.</p>

 <p id="cf3333">La vestpastrinoj tuj ripetis la signon. Tiam Calendio genuiĝis sur la brusto de la gallo, eligis mallongan ponardon, kiun li portis ĉe la zono, kaj flankiginte la armaĵon ĉe la kolo de la kontraŭulo, enbatis ĝis la tenilo en lian gorĝon la triangulan akraĵon.</p>

 <p id="cf3334">— <em><span class="fremda" lang="la" title="Ne-Esperanta teksto. Lingvo: Latino">Peractum est!</span></em> — aŭdiĝis voĉoj en la amfiteatro.</p>

 <p id="cf3335">Lannio konvulsiis dum ia tempo, kiel buĉita bovo, kaj batis la sablon per la piedoj, poste li streĉiĝis kaj restis senmova.</p>

 <p id="cf3336">Merkuro ne bezonis kontroli per ardanta feraĵo, ĉu li vivas ankoraŭ. Tuj oni forigis lin kaj ekluktis aliaj paroj, post kies paso ekflamis nur la batalo de la tutaj taĉmentoj. La popolo partoprenis ĝin per la animo, koro kaj okuloj: ĝi kriegis, muĝis, fajfis, aplaŭdis, ridis, stimulis la batalantojn, frenezis. Sur la areno la gladiatoroj, dividitaj en du partiojn, batalis kun la furiozo de sovaĝaj bestoj: brusto frapis bruston, korpoj kuntordis sin en morta ĉirkaŭbrako, krakis en la artikoj potencaj kruroj, glavoj dronis en brustoj kaj ventroj, palaj buŝoj ŝprucigadis sangon sur la sablon. Kelkdek novulojn ekregis en la fino tia teruro, ke elŝirinte sin el la ĥaoso, ili komencis forkuri, sed la <em><span class="fremda" lang="la" title="Ne-Esperanta teksto. Lingvo: Latino">mastigophori</span></em> repelis ilin en la batalon per siaj plumbofinitaj vipoj. Sur la sablo formiĝis grandaj, malhelaj makuloj; ĉiam pli da nudaj kaj armitaj korpoj kuŝis unu apud alia sur la sablo, kiel garboj. Vivantoj batalis sur la kadavroj, falpuŝiĝadis pro armaĵoj, ŝildoj, vundis la piedojn per rompitaj armiloj kaj faladis. La popolo frenezis pro ĝojo, ebriiĝadis per morto, spiris ĝin, satigadis per ĝia bildo la okulojn kaj kun volupto sorbis en la pulmojn ĝiajn odorojn.</p>

 <p id="cf3337">La venkitoj kuŝis preskaŭ ĉiuj mortaj. Apenaŭ kelkaj vunditoj genuiiĝis en la mezo de la areno kaj, ŝanceliĝante, etendis la manojn al la rigardantoj, petante kompaton. Al la venkintoj oni disdonis premiojn, laŭrokronojn, olivarbajn branĉetojn, kaj sekvis momento de ripozo, kiu laŭ la ordono de la ĉiopova cezaro ŝanĝis sin en festenon. En la incensiloj oni ekbruligis aromaĵojn. Ŝprucigistoj pluvigis sur la popolon roson safranan kaj violan. Oni disportadis malvarmajn trinkaĵojn, rostitajn viandojn, dolĉajn kukaĵojn, vinon, olivoleon kaj fruktojn. La popolo manĝegis, interbabilis kaj kriis honore al la cezaro, por lin inklinigi al tiom pli granda malavareco. Efektive, kiam oni satigis la malsaton kaj soifon, centoj da sklavoj enportis korbojn, plenajn de donacoj; knabetoj, alivestitaj kiel amoroj, elprenadis el ili diversajn objektojn kaj disĵetadis ambaŭmane inter la benkojn. En la momento, kiam estis disdonataj loteriaj <em><span class="fremda" lang="la" title="Ne-Esperanta teksto. Lingvo: Latino">tesserae,</span></em> komenciĝis batalo: la homoj interpuŝis sin, renversadis, piedpremis unu aliajn, vokis helpon, saltis trans benkovicojn kaj sufokiĝadis en la terura interpremo, ĉar kiu ricevis feliĉan numeron, povis gajni eĉ domon kun ĝardeno, sklavon, luksan vestaĵon aŭ maloftan sovaĝan beston, kiun li poste vendis en amfiteatron. Pro tiuj ĉi kaŭzoj iĝadis tiaj ĥaosoj, ke multfoje pretorianoj devis enkonduki ordon, kaj post ĉiu disdonado oni elportadis el la rigardejo homojn kun rompitaj brakoj, kruroj, aŭ mortsufokitajn en la interpremo.</p>

 <p id="cf3338">Pli riĉaj el la rigardantoj ne partoprenis tamen en la batalo pro la <em><span class="fremda" lang="la" title="Ne-Esperanta teksto. Lingvo: Latino">tesserae</span></em>. La aŭgustanoj amuzis sin ĉi-foje per la vido de <span class="nomo" lang="la" title="Ne-Esperanta nomo. Lingvo: Latino">Chilo</span> kaj per mokado je vanaj penoj, kiujn li faris, por montri al la homoj, ke batalon kaj sangoverŝadon li povas rigardi egale, kiel ĉiu alia. Vane tamen la malfeliĉa greko kuntiradis la brovojn, mordis la lipojn kaj premis la pugnojn tiel, ke la ungoj eniĝadis en la manojn. Same lia greka naturo, kiel lia persona timemo ne elportis tiajn spektaklojn. Lia vizaĝo paliĝis, gutoj da ŝvito perlokovris la frunton, la lipoj bluiĝis, enprofundiĝis la okuloj, la dentoj komencis klaki kaj la korpon atakis tremado. Post la batalo li iom rekonsciiĝis, kaj kiam oni lin mokpikis, ekregis lin subita kolero kaj malespere li komencis respondi la pikojn.</p>

 <p id="cf3339">— Ha, greko! malplaĉegas al vi la vido de disŝirita homa haŭto! — parolis <span class="nomo" lang="la" title="Ne-Esperanta nomo. Lingvo: Latino">Vatinius</span>, tirante lin je la barbo.</p>

 <p id="cf3340">Kaj <span class="nomo" lang="la" title="Ne-Esperanta nomo. Lingvo: Latino">Chilo</span> turnis al li siajn du lastajn flavajn dentojn kaj respondis:</p>

 <p id="cf3341">— Mia patro ne estis botisto, do mi ne scias ĝin fliki.</p>

 <p id="cf3342">— <em><span class="fremda" lang="la" title="Ne-Esperanta teksto. Lingvo: Latino">Macte! habet!</span></em> — ekkriis kelkaj voĉoj.</p>

 <p id="cf3343">Sed aliaj mokis plu:</p>

 <p id="cf3344">— Ne li estas kulpa, ke anstataŭ koro li havas en la brusto pecon da fromaĝo! — ekkriis <span class="nomo" lang="la" title="Ne-Esperanta nomo. Lingvo: Latino">Senecio</span>.</p>

 <p id="cf3345">— Ne vi estas kulpa, ke anstataŭ kapo vi havas vezikon — respondis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3346">— Eble vi iĝos gladiatoro! vi bone aspektus kun reto sur areno.</p>

 <p id="cf3347">— Se vin mi kaptus per ĝi, mi kaptus malbonodoran upupon.</p>

 <p id="cf3348">— Kaj kio estas kun la kristanoj? — demandis <span class="nomo" lang="la" title="Ne-Esperanta nomo. Lingvo: Latino">Festus</span> el Ligurio. — Ĉu vi ne volus iĝi hundo kaj mordi ilin?</p>

 <p id="cf3349">— Mi ne volus esti via frato.</p>

 <p id="cf3350">— Vi meocia leprulo!</p>

 <p id="cf3351">— Vi liguria mulo!</p>

 <p id="cf3352">— Via haŭto videble jukas, sed mi ne konsilas peti min, ke mi vin gratu.</p>

 <p id="cf3353">— Gratu vin mem. Se vi forgratos la proprajn pustulojn, vi detruos tion, kio estas en vi la plej bona.</p>

 <p id="cf3354">Tiel ili atakadis lin, kaj li repikadis ilin malice meze de ĝenerala rido. La cezaro aplaŭdis per la manoj, ripetadis: <em><span class="fremda" lang="la" title="Ne-Esperanta teksto. Lingvo: Latino"> “Macte!”</span></em> kaj stimulis ilin. Post momento tamen proksimiĝis <span class="nomo" lang="la" title="Ne-Esperanta nomo. Lingvo: Latino">Petronius</span> kaj, tuŝinte per skulptita ebura bastono la ŝultron de la greko, diris:</p>

 <p id="cf3355">— Bone, filozofo, sed en unu afero vi eraris: la dioj kreis vin kanajlo, vi tamen iĝis demono, kaj tial vi ne eltenos.</p>

 <p id="cf3356">La maljunulo rigardis lin per siaj inflamruĝaj okuloj, ĉi-foje li tamen iel ne trovis pretan insulton. Por momento li eksilentis, poste respondis kvazaŭ kun certa peno:</p>

 <p id="cf3357">— Mi eltenos!...</p>

 <p id="cf3358">Sed dume la trumpetoj anoncis, ke la paŭzo estas finita. La homoj komencis forlasi la fakojn, en kiuj ili ariĝis, por rektigi la piedojn kaj babili. Komenciĝis ĝenerala movado kaj la kutimaj malpacoj pri la antaŭe okupitaj sidejoj. La senatanoj kaj patricioj rapidis al siaj lokoj. Iom post iom trankviliĝis la bruo kaj ordo revenis en la amfiteatron. Sur la areno aperis aro da homoj, por disrasti ankoraŭ tie kaj ie sablobulojn, kungluitajn per koagulinta sango.</p>

 <p id="cf3359">Venis la vico por la kristanoj. Sed ĉar tio ĉi estis por la popolo nova spektaklo kaj neniu sciis, kiel ili kondutos, ĉiuj atendis ilin kun certa intereso. La amaso estis agordita atendege, ĉar oni antaŭvidis eksterordinarajn scenojn, sed malamike. Tiuj homoj, kiuj estis nun aperontaj, bruligis ja Romon kaj ĝiajn antikvajn trezorojn. Ili ja nutris sin per la sango de suĉinfanoj, venenadis akvojn, malbenadis la tutan homan genton kaj plenumadis plej malnoblajn krimojn. La ekscititan malamon ne kontentigus plej severaj punoj, kaj se ia timo kaptis la korojn, ĝi estis nur la timo, ĉu la turmentoj egalos la krimojn de tiuj malhumanaj kondamnitoj.</p>

 <p id="cf3360">Dume la suno leviĝis alten kaj ĝiaj radioj, filtritaj tra la purpura <em><span class="fremda" lang="la" title="Ne-Esperanta teksto. Lingvo: Latino">velarium,</span></em> plenigis la amfiteatron per sanga lumo. La sablo alprenis fajran koloron kaj en tiuj briloj, en la homaj vizaĝoj, same kiel en la malplena spaco de la areno, pleniĝonta post momento per homa sufero kaj besta furiozo, estis io timiga. Ŝajnis, ke en la aero ŝvebas teruro kaj morto. La amaso, ordinare gaja, sub la influo de la malamo obstinis en silento. La vizaĝoj havis malamikan esprimon.</p>

 <p id="cf3361">Subite la prefekto donis la signon: tiam aperis la sama maljunulo, alivestita kiel Ĥarono, kiu vokis al morto la gladiatorojn, kaj trairinte per malrapidaj paŝoj la tutan arenon, en profunda silento li denove frapis trifoje la pordegon per la martelo.</p>

 <p id="cf3362">En la tuta amfiteatro aŭdiĝis la murmuro:</p>

 <p id="cf3363">— La kristanoj! la kristanoj!...</p>

 <p id="cf3364">Ekgrincis la feraj kradoj: en la mallumaj malfermaĵoj eksonis la ordinaraj krioj de la <em><span class="fremda" lang="la" title="Ne-Esperanta teksto. Lingvo: Latino">mastigophori:</span></em> “Sur la sablon!” kaj en unu momento la areno pleniĝis per aroj da kvazaŭ silvanoj, ĉirkaŭkudritaj per feloj. Ĉiuj ili kuris iom rapide, febre, kaj alkurinte la mezon de la sablorondo, genuiĝis unu apud aliaj, kun manoj etenditaj supren. La popolo kredis, ke ĝi estas peto pri kompato kaj furioza pro tia malkuraĝo, ĝi komencis piedfrapi, fajfi, ĵeti malplenajn ujojn de vino, ĉirkaŭmorditajn ostojn kaj muĝi: “Bestojn! bestojn!...” Sed subite okazis io neatendita. Jen el la mezo de la vila amaso eksonis kantantaj voĉoj kaj en la sama momento aŭdiĝis kanto, kiun oni aŭdis unuafoje en roma cirko:</p>

 <p id="cf3365">“<span class="nomo" lang="la" title="Ne-Esperanta nomo. Lingvo: Latino">Christus</span> regnat!...”</p>

 <p>...</p>

 <p id="cf3366">Tiam mirego ekregis la popolon. La kondamnitoj kantis kun okuloj levitaj al la <em><span class="fremda" lang="la" title="Ne-Esperanta teksto. Lingvo: Latino">velarium</span></em>. Oni vidis vizaĝojn palajn, sed kvazaŭ inspiritajn. Ĉiuj komprenis, ke tiuj homoj ne petas kompaton kaj ke ili ŝajnas vidi nek la cirkon, nek la popolon, nek la senaton. nek la cezaron. <em lang="la" title="Ne-Esperanta teksto. Lingvo: Latino"><span class="nomo">Christus</span> regnat!</em> sonis ĉiam pli laŭte, kaj sur la benkoj, for, ĝis la supro, inter la vicoj de la rigardantoj tiu kaj iu demandis sin mem: kio okazas ĉi tie kaj kiu estas tiu <em><span class="nomo" lang="la" title="Ne-Esperanta nomo. Lingvo: Latino">Christus</span></em>, kiu regas en la buŝoj de tiuj mortontoj? Sed dume oni malfermis alian kradon kaj sur la arenon enkuris kun sovaĝa impeto kaj bojado tutaj aroj da hundoj: flavharaj grandegaj molosoj el Peloponezo, striaj hundoj el Pireneoj kaj lupsimilaj hundegoj el Hibernio, intence malsatigitaj, kun kaviĝintaj flankoj kaj sangaj okuloj. Muĝado kaj hurlado plenigis la tutan amfiteatron. La kristanoj, fininte la kanton, genuis senmove, kvazaŭ ŝtoniĝintaj, ripetante nur per unu ĝema ĥoro: <em><span class="fremda" lang="la" title="Ne-Esperanta teksto. Lingvo: Latino"> “Pro Christo! pro Christo!”</span></em> La hundoj, flarinte homojn en la bestaj feloj kaj mirigitaj per ilia senmoveco, ne kuraĝis tuj ĵeti sin sur ilin. Kelkaj levadis sin sur la murojn de la loĝioj, kvazaŭ ili volus atingi la rigardantojn, aliaj kuris ronde, ekscite bojante, kvazaŭ ili persekutus iun nevideblan beston. La popolo koleriĝis. Ekkriegis miloj da voĉoj: kelkaj el la rigardantoj imitis la muĝadon de bestoj, aliaj bojis, kiel hundoj, aliaj instigis ilin en ĉiuj lingvoj. La amfiteatro ektremis de la kriegoj. La incititaj hundoj komencis jen ĵeti sin al la genuantoj, jen resalti ankoraŭ, ĝis fine unu el la molosoj enigis la dentegojn en la ŝultron de genuanta fronte virino kaj subtiris ŝin al si.</p>

 <p id="cf3367">Tiam dekoj da ili ĵetis sin en la mezon, kvazaŭ tra elrompaĵo. La amaso ĉesis muĝi, por rigardi kun pli granda atento. Meze de hurlado kaj raŭkado oni aŭdis ankoraŭ plendajn voĉojn virajn kaj virinajn: <em><span class="fremda" lang="la" title="Ne-Esperanta teksto. Lingvo: Latino">Pro Christo! pro Christo!</span></em> sed sur la areno formiĝis tremantaj plektaĵoj el hundaj kaj homaj korpoj. Sango fluis nun torente el disŝiritaj korpoj. La hundoj elŝiradis al si reciproke sangajn homajn membrojn. La odoro de sango kaj de disŝiritaj internaĵoj sufokis la arabajn aromojn kaj plenigis la tutan cirkon. Fine restis nur tie kaj ie hurlantaj amasoj. <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu en la momento, kiam la kristanoj enkuris, leviĝis kaj turniĝis, por konforme al sia promeso montri al la fosisto la lokon, kie inter la sklavoj de <span class="nomo" lang="la" title="Ne-Esperanta nomo. Lingvo: Latino">Petronius</span> estis la alivestita apostolo, sidiĝis denove kaj sidis kun vizaĝo de mortinto, rigardante per vitrosimilaj okuloj la teruran spektaklon. Komence la timo, ke la fosisto povis erari kaj ke <span class="nomo" lang="la" title="Ne-Esperanta nomo. Lingvo: Latino">Ligia</span> povas trovi sin inter la viktimoj, tute paralizis lin, sed kiam li ekaŭdis la voĉojn: <em><span class="fremda" lang="la" title="Ne-Esperanta teksto. Lingvo: Latino">Pro Christo!</span></em> kiam li vidis la pereon de tiom da viktimoj, kiuj, mortante, atestis pri sia vero kaj pri sia Dio, ekposedis lin alia sento, turmenta, kiel plej terura doloro, tamen neforpuŝebla, ke se Kristo mem mortis martire, se nun miloj pro Li pereas, se fluas maro da sango, tiam unu guto pli nenion signifas kaj ke peke estas eĉ peti kompaton. Tiu ĉi penso iris al li el la areno, traigadis lin kun la ĝemoj de la mortantoj, kun la odoro de ilia sango. Tamen li preĝis kaj ripetadis per sekaj lipoj: “Kristo! Kristo! ankaŭ Via apostolo preĝas pro ŝi!” Poste li dronis en preĝo, perdis la konscion, kie li estas, ŝajnis nur al li, ke la sango sur la areno ŝvelas kaj ŝvelas, ke ĝi multiĝas kaj elfluas el la cirko en la tutan Romon. Cetere li aŭdis nenion, nek la hurladon de la hundoj, nek la kriegojn de la popolo, nek la voĉojn de la aŭgustanoj, kiuj komencis subite voki:</p>

 <p id="cf3368">— <span class="nomo" lang="la" title="Ne-Esperanta nomo. Lingvo: Latino">Chilo</span> svenis!!</p>

 <p id="cf3369">— <span class="nomo" lang="la" title="Ne-Esperanta nomo. Lingvo: Latino">Chilo</span> svenis! — ripetis <span class="nomo" lang="la" title="Ne-Esperanta nomo. Lingvo: Latino">Petronius</span>, turnante sin al la greko.</p>

 <p id="cf3370">Kaj tiu svenis efektive kaj sidis blanka, kiel tolo, kun malantaŭen klinita kapo kaj kun larĝe malfermita buŝo, simila al kadavro.</p>

 <p id="cf3371">En la sama momento oni komencis puŝi sur la arenon novajn viktimojn, ĉirkaŭkudritajn per feloj.</p>

 <p id="cf3372">Ili genuiĝadis senprokraste, kiel iliaj antaŭintoj, sed la lacegaj hundoj ne volis ilin mordi. Apenaŭ kelkaj ĵetis sin sur la plej proksimajn genuantojn, dum la aliaj, kuŝiĝinte kaj levinte supren la faŭkojn, de kiuj gutis sango, komencis movegi la flankojn kaj peze spiri.</p>

 <p id="cf3373">Tiam la popolo, maltrankvila en la animo, sed ebria de sango, komencis voki per akraj voĉoj:</p>

 <p id="cf3374">— La leonojn! la leonojn! ellasu la leonojn!</p>

 <p id="cf3375">La leonoj devis esti lasitaj por la sekvonta tago, sed en la amfiteatroj la popolo trudis sian volon al ĉiuj, eĉ al la cezaro. La sola <span class="nomo" lang="la" title="Ne-Esperanta nomo. Lingvo: Latino">Caligula</span>, maltima kaj ŝanĝema en siaj ekdeziroj, kuraĝis iafoje kontraŭstari, kaj okazadis eĉ, ke li ordonis bastoni la amasojn, sed ankaŭ li plej ofte cedadis. <span class="nomo" lang="la" title="Ne-Esperanta nomo. Lingvo: Latino">Nero</span>, al kiu aplaŭdoj estis pli karaj, ol ĉio en la mondo, neniam kontraŭstaris, tiom pli do li ne kontraŭstaris nun, kiam la afero koncernis mildigon de la amasoj, ekscititaj post la brulego, kaj la kristanojn, kiujn li volis ŝarĝi per la respondeco por la malfeliĉo.</p>

 <p id="cf3376">Li donis do la signon, ke oni malfermu la <em><span class="fremda" lang="la" title="Ne-Esperanta teksto. Lingvo: Latino">cuniculum,</span></em> kion ekvidinte, la popolo tuj trankviliĝis. Oni ekaŭdis knaradon de la kradoj, post kiuj estis la leonoj. La hundoj je ilia vido densiĝis en unu aron kontraŭflanke de la areno, kaj ili komencis elpaŝi unu post alia sur la arenon, potencaj, flavharaj, kun grandegaj vilaj kapoj. La cezaro mem turnis al ili sian enuigitan vizaĝon kaj almetis la smeraldon al la okulo, por rigardi pli bone. La aŭgustanoj salutis ilin per aplaŭdoj; la amaso kalkulis ilin per la fingroj, observante ĉe tio avide, kiel ilia vido impresas la genuantajn en la mezo kristanojn, kiuj denove komencis ripeti la nekompreneblajn por multaj, kaj ĉiujn incitantajn vortojn: <em><span class="fremda" lang="la" title="Ne-Esperanta teksto. Lingvo: Latino">pro Christo! pro Christo!</span></em></p>

 <p id="cf3377">Sed la leonoj, kvankam malsategaj, ne rapidis al la viktimoj. La ruĝeta brilo sur la areno vundis iliajn okulojn, do ili palpebrumis, kvazaŭ blindigitaj; kelkaj streĉadis maldiligente siajn orflavajn, pezajn korpojn, aliaj malfermadis la faŭkojn, oscedis, kvazaŭ volante montri al la rigardantoj siajn terurajn dentegojn. Sed poste la odoro de sango kaj de la disŝiritaj korpoj, kiuj kuŝis amase sur la areno, komencis efiki je ili. Baldaŭ iliaj movoj iĝis maltrankvilaj, la kolharoj hirtiĝis, la nazoj raŭke sorbis la aeron. Unu alsaltis subite al la kadavro de virino kun mordŝirita vizaĝo kaj, metinte la antaŭajn piedegojn sur la korpon, komencis leki per sia malglata lango la sangajn koagulaĵojn; alia leono proksimiĝis al kristano, tenanta en la brakoj infanon, ĉirkaŭkudritan per cervida felo.</p>

 <p id="cf3378">La infano skuis sin de krio kaj ploro, ĉirkaŭbrakante konvulsie la kolon de la patro, dum tiu ĉi, dezirante longigi ĝian vivon almenaŭ por momento, penis dekroĉi ĝin de la kolo kaj transdoni al tiuj, kiuj genuis malantaŭ li. Sed la krio kaj la movo incitis la leonon. Subite ĝi eligis mallongan, ŝiritan muĝon, dispremis la infanon per unu piedbato kaj kaptinte en la faŭkon la kranion de la patro, frakasis ĝin en unu momento.</p>

 <p id="cf3379">Je tiu ĉi vido ĉiuj aliaj ĵetis sin sur la aron de la kristanoj. Kelkaj virinoj ne povis deteni ekkriojn de teruro, sed la popolo superbruis ilin per aplaŭdoj, kiuj tamen rapide silentiĝis, ĉar la scivolo venkis. Oni vidis tiam terurajn bildojn: kapojn tute malaperantajn en la abismoj de l’ faŭkoj, brustojn larĝe distranĉatajn per unu bato de l’ dentegoj, elŝiritajn korojn kaj pulmojn; oni aŭdis la krakadon de ostoj inter la dentoj. Kelkaj leonoj, kaptinte siajn viktimojn je la flankoj aŭ sakroj, rondkuris en frenezaj saltoj tra la areno, kvazaŭ serĉante kaŝitan lokon, kie ili povus formanĝi ilin; aliaj en reciproka batalo levis sin unu sur alian, ĉirkaŭprenante sin reciproke per la piedegoj, kiel luktistoj, kaj plenigante la amfiteatron per tondro. Homoj leviĝadis de siaj lokoj. Aliaj, forlasante la vicojn, iris tra la interbenkoj pli malsupren, por vidi pli bone, kaj interpremis sin tie ĝis sufoko. Ŝajnis, ke la ekscititaj amasoj ĵetos sin fine sur la arenon mem kaj komencos disŝiri kun la leonoj. Iafoje oni aŭdis nehoman kriadon, iafoje aplaŭdojn, iafoje muĝadon, murmuradon, dentklakadon, hurladon de la molosoj, iafoje nur ĝemojn.</p>

 <p id="cf3380">La cezaro, tenante la smeraldon ĉe la okulo, rigardis nun atente. La vizaĝo de <span class="nomo" lang="la" title="Ne-Esperanta nomo. Lingvo: Latino">Petronius</span> alprenis la esprimon de malplaĉo kaj malestimo. <span class="nomo" lang="la" title="Ne-Esperanta nomo. Lingvo: Latino">Chil</span>on oni jam antaŭe elportis el la cirko.</p>

 <p id="cf3381">Kaj el la <em><span class="fremda" lang="la" title="Ne-Esperanta teksto. Lingvo: Latino">cunicula</span></em> oni elpuŝadis ĉiam novajn viktimojn.</p>

 <p id="cf3382">De la plej alta vico de la amfiteatro rigardis ilin Petro la apostolo. Neniu lin observis, ĉar ĉiuj kapoj estis turnitaj al la areno, do li leviĝis kaj kiel iam en la vinberejo de <span class="nomo" lang="la" title="Ne-Esperanta nomo. Lingvo: Latino">Cornelius</span> li benis je la morto kaj eterneco la forkaptotojn, tiel nun li benis per la signo de kruco tiujn, kiuj estis pereantaj de la bestaj dentegoj, li benis ilian sangon kaj ilian doloron kaj la mortajn korpojn, ŝanĝitajn en senformajn bulojn, kaj la animojn, flugantajn supren de la sanga sablo. Kelkaj levadis al li la okulojn kaj tiam lumiĝadis iliaj vizaĝoj kaj ili ridetis, vidante for, super si, la signon de kruco. Lia koro ŝiris sin kaj li parolis: “Ho Sinjoro, fariĝu Via volo, ĉar je Via gloro, ateste al la vero, pereas tiuj miaj ŝafoj! Vi ordonis al mi ilin paŝti, do al Vi mi ilin transdonas, kaj Vi kalkulu ilin, Sinjoro, prenu ilin, cikatrigu iliajn vundojn, kvietigu ilian doloron kaj donu al ili pli da feliĉo, ol da turmentoj ili suferis ĉi tie.”</p>

 <p id="cf3383">Kaj li krucosignis ilin, unu post alia, aron post aro, kun amo tiel granda, kvazaŭ ili estus liaj infanoj, kiujn li transdonas rekte en la manojn de Kristo. Subite la cezaro, ĉu pro sangebrieco, aŭ volante, ke la spektaklo superu ĉion, kion ĝis nun oni vidis en Romo, flustris kelkajn vortojn al la urboprefekto, kaj tiu ĉi, forlasinte la podion, direktis sin tuj al la <em><span class="fremda" lang="la" title="Ne-Esperanta teksto. Lingvo: Latino">cunicula</span></em>. Kaj eĉ la popolo jam ekmiris, kiam ĝiekvidis post momento denove la malfermiĝantajn kradojn. Oni ellasis nun ĉiaspecajn bestojn: tigrojn el apud Eŭfrato, numidajn panterojn, ursojn, lupojn, hienojn kaj ŝakalojn. La tutan arenon kovris kvazaŭ moviĝanta ondo de feloj striitaj, flavaj, linkoloraj, malhelaj, brunaj kaj makulkoloraj. Iĝis ĥaoso, en kiu la okuloj povis jam nenion distingi, krom terura renversiĝado kaj interplektado de bestaj dorsoj. La spektaklo ĉesis simili realaĵon kaj ŝanĝis sin kvazaŭ en orgion de sango, kvazaŭ en teruran sonĝon, kvazaŭ en monstran vizion de frenezulo. La mezuro tropleniĝis. Meze de muĝoj, hurloj kaj blekoj tie kaj ie sur la benkoj de la rigardantoj aŭdiĝis akraj, spasmaj ridoj de virinoj, kies fortoj fine elĉerpiĝis.</p>

 <p id="cf3384">La homojn ekkaptis teruro. La vizaĝoj ombrokovriĝis. Multaj voĉoj komencis krii: “sufiĉe! sufiĉe!”</p>

 <p id="cf3385">Sed la bestojn pli facile estis enlasi, ol elpeli. La cezaro trovis tamen rimedon, por purigi de ili la arenon, rimedon, ligitan kun nova distro por la popolo. En ĉiuj interbenkoj aperis taĉmentoj da nigraj numidoj, ornamitaj per plumoj kaj orelringoj, tenantaj pafarkojn en la manoj. La popolo divenis, kio sekvos, kaj akceptis ilin per ekkrio de kontenteco; la numidoj proksimiĝis al la rando kaj, metinte sagojn sur la tendenojn, komencis per la arkoj pafi la bestamason. Ĝi estis efektive nova spektaklo. La fleksemaj, nigraj korpoj klinadis sin malantaŭen, streĉante la elastajn pafarkojn kaj sendante sagon post sago. La knarado de la tendenoj kaj la fajfado de la plumfinitaj pafaĵoj miksis sin kun hurlado de la bestoj kaj mirekkrioj de la rigardantoj. Lupoj, ursoj, panteroj kaj homoj, kiuj restis ankoraŭ vivaj, faladis amase unu apud aliaj. Tie kaj ie leono, eksentinte sagon en la flanko, per rapida movo turnis la torditan pro furiozo faŭkon, por ekkapti kaj frakasi la tenilon. Aliaj ĝemis pro doloro. La malgrandaj bestoj, frapitaj de teruro, blinde kuris tra la areno aŭ batis la kradojn per la kapoj, kaj dume la sagoj fajfis kaj fajfis senĉese, ĝis ĉio, kio vivis, kuŝis en la tremoj de agonio.</p>

 <p id="cf3386">Tiam la arenon enkuris centoj da cirkaj sklavoj, armitaj per fosiloj, ŝoveliloj, balailoj, puŝĉaroj, korboj por elporti la internaĵojn kaj sakoj kun sablo. Unuj fluis post aliaj kaj sur la tuta areno eksvarmis febra agado. Tuj oni purigis ĝin de la kadavroj, de sango kaj ekskrementoj, trarastis, ebenigis kaj surŝutis per dika tavolo da freŝa sablo. Poste enkuris amoretoj, disŝutante petalojn de rozoj, lilioj kaj plej diversaj floroj. Oni ekbruligis denove incensojn kaj forigis la <em><span class="fremda" lang="la" title="Ne-Esperanta teksto. Lingvo: Latino">velarium,</span></em> ĉar la suno jam estis multe malaltiĝinta.</p>

 <p id="cf3387">Kaj en la amaso la homoj rigardis sin reciproke kun miro, demandante unu alian, kia plua spektaklo atendas ilin ankoraŭ en tiu ĉi tago.</p>

 <p id="cf3388">Efektive atendis ilin spektaklo, kiun neniu antaŭvidis. La cezaro, kiu antaŭ kelka tempo estis forlasinta la podion, nun aperis subite sur la florkovrita areno, vestita per purpura togo kaj ora laŭrokrono. Dekdu kantistoj kun citroj en la manoj sekvis post li; <span class="nomo" lang="la" title="Ne-Esperanta nomo. Lingvo: Latino">Nero</span>, tenante arĝentan liuton, elpaŝis solene en la mezon kaj, riverencinte kelkfoje al la rigardantoj, levis la okulojn al la ĉielo kaj staris tiel ian tempon, kvazaŭ atendante inspiron.</p>

 <p id="cf3389">Poste li ekbatis ka kordojn kaj komencis kanti:</p>

 <p id="cf3390">“Ho luma filo de Latono,<br> Estr’ de Tenedo, Killo. Ĥrizo.<br> Kial la sanktan Ilionon.<br> Al via gard’ sin konfidintan,<br> Al aĥajana venĝ’ vi donis<br> Kaj lasis la altarojn sanktajn<br> Senrompe glor’ al vi flamantajn,<br> Makuli per trojana sango?<br> Treme vin vokis maljunuloj,<br> Forenpafanto Arĝentarka,<br> Plore petegis vin patrinoj,<br> Vokante el la fund’ de l’ koro,<br> Ke ŝparu vi iliajn idojn;<br> Eĉ ŝtonon tuŝus tiuj veoj,<br> Sed vi, Sminte’, al kordoloro<br> Estis ol ŝtono malpli mola!!...”</p>

 <p id="cf3391">La kanto ŝanĝadis sin iom post iom en plendan, dolorplenan elegion. En la cirko ekregis silento. Post momento la cezaro, mem kortuŝita, komencis kanti plu:</p>

 <p id="cf3392">“Vi povis per liuta sono<br> Dispeli for la korlamenton,<br> Dum la okulon eĉ hodiaŭ<br> Larm’ kovras, kiel floron roso,<br> Pro tiu kanto malserena,<br> Kiu el cindroj renaskigas<br> La brulotagon de l’ pereo...<br> — Kaj vi permesis ĝin, Sminteo?!”</p>

 <p id="cf3393">Ĉe tio lia voĉo ektremis kaj malsekiĝis la pupiloj. Sur la okulharoj de la vestpastrinoj aperis larmoj, la popolo aŭskultis silente, antaŭ ol ĝi eksplodis per longe daŭranta uragano de aplaŭdoj.</p>

 <p id="cf3394">Dume el ekstere, tra la <em><span class="fremda" lang="la" title="Ne-Esperanta teksto. Lingvo: Latino">vomitoria</span></em>, malfermitaj por aerumi la cirkon, aŭdiĝadis knarado de veturiloj, sur kiujn oni metis la sangajn restaĵojn de la kristanoj, viroj, virinoj kaj infanoj, por ilin porti al la teruraj kavoj, nomataj <em><span class="fremda" lang="la" title="Ne-Esperanta teksto. Lingvo: Latino">puticuli</span></em>.</p>

 <p id="cf3395">Kaj Petro la apostolo ĉirkaŭprenis per la manoj sian blankan kapon kaj vokis interne:</p>

 <p id="cf3396">— Sinjoro! Sinjoro! al kiu Vi donis la regadon de la mondo? kaj kial Vi volas fondi Vian metropolon en tiu ĉi urbo?</p>

 </div>

 <div class="chapitro" id="quovadis57"> <h3 id="cf3397">ĈAPITRO <span class="num" title="">LVII</span> </h3> <p id="cf3398">Dume la suno malleviĝis okcidenten kaj ŝajnis solvi sin en la vespera ĉielruĝo. La spektaklo estis finita. La amasoj komencis forlasi la amfiteatron kaj fluegi en la urbon tra la elirejoj, nomataj <em><span class="fremda" lang="la" title="Ne-Esperanta teksto. Lingvo: Latino">vomitoria</span></em>. Nur la aŭgustanoj malrapidis, atendante, ke la ondo trafluu. Tuta ilia aro, forlasinte siajn lokojn, grupiĝis apud la podio, en kiu la cezaro aperis denove, por aŭskulti laŭdojn. Kvankam la rigardantoj ne avaris al li aplaŭdojn tuj post la fino de la kanto, por li tio ne estis sufiĉa, ĉar li atendis entuziasmon, proksiman al frenezo. Vane sonis nun laŭdaj himnoj, vane la vestpastrinoj kisis liajn “diajn” manojn, kaj <span class="nomo" lang="la" title="Ne-Esperanta nomo. Lingvo: Latino">Rubria</span> kliniĝis ĉe tio tiel, ke ŝia ruĝbruna hararo tuŝis lian bruston. <span class="nomo" lang="la" title="Ne-Esperanta nomo. Lingvo: Latino">Nero</span> ne estis kontenta kaj li ne sciis tion ĉi kaŝi. Mirigis lin kaj kune maltrankviligis ankaŭ tio, ke <span class="nomo" lang="la" title="Ne-Esperanta nomo. Lingvo: Latino">Petronius</span> restas silenta. Ia vorto el lia buŝo, laŭda kaj kune trafe gloranta la valorojn de la kanto, estus ĉi-momente granda konsolo por <span class="nomo" lang="la" title="Ne-Esperanta nomo. Lingvo: Latino">Nero</span>. Fine, ne povante elteni plu, li signis al <span class="nomo" lang="la" title="Ne-Esperanta nomo. Lingvo: Latino">Petronius</span>, kaj kiam tiu ĉi eniris la podion, li diris:</p>

 <p id="cf3399">— Ekparolu...</p>

 <p id="cf3400">Kaj <span class="nomo" lang="la" title="Ne-Esperanta nomo. Lingvo: Latino">Petronius</span> respondis malvarme:</p>

 <p id="cf3401">— Mi silentas, ĉar mi ne povas trovi vortojn. Vi superis vin mem.</p>

 <p id="cf3402">— Tiel ankaŭ al mi ŝajnis, tamen tiu popolo?...</p>

 <p id="cf3403">— Ĉu vi povas postuli de la hibridoj, ke ili komprenu poezion?</p>

 <p id="cf3404">— Do ankaŭ vi rimarkis, ke oni ne dankis min tiel, kiel mi meritis?</p>

 <p id="cf3405">— Ĉar vi elektis malbonan momenton.</p>

 <p id="cf3406">— Kial?</p>

 <p id="cf3407">— Tial, ke la cerboj, malsobraj de la sangodoro, ne povas aŭskulti atente.</p>

 <p id="cf3408"><span class="nomo" lang="la" title="Ne-Esperanta nomo. Lingvo: Latino">Nero</span> kunpremis la pugnojn kaj respondis:</p>

 <p id="cf3409">— Ha, tiuj kristanoj! Ili bruligis Romon, kaj nun ili ankaŭ min suferigas. Kiajn punojn pli mi elpensu por ili?</p>

 <p id="cf3410"><span class="nomo" lang="la" title="Ne-Esperanta nomo. Lingvo: Latino">Petronius</span> rimarkis, ke li iras malbonan vojon kaj ke la efiko de liaj vortoj estas kontraŭa al tiu, kiun li intencis atingi, tial, volante turni la atenton de la cezaro en alian direkton, li kliniĝis al li kaj flustris:</p>

 <p id="cf3411">— Via kanto estas mirinda, sed mi faros al vi nur unu rimarkon: en la kvara verso de la tria strofo la metriko lasas ion por deziri.</p>

 <p id="cf3412"><span class="nomo" lang="la" title="Ne-Esperanta nomo. Lingvo: Latino">Nero</span> ekflamis de honto, kvazaŭ kaptita ĉe malglora faro, rigardis timigite kaj respondis same mallaŭte:</p>

 <p id="cf3413">— Vi ĉion rimarkas!... Mi scias!... mi ĝin bonigos! Sed neniu pli tion rimarkis? vere? Kaj vi, je la dioj, diru al neniu... se... via vivo estas al vi kara...</p>

 <p id="cf3414">Je tio <span class="nomo" lang="la" title="Ne-Esperanta nomo. Lingvo: Latino">Petronius</span> kuntiris la brovojn kaj respondis kvazaŭ kun eksplodo de enuo kaj laceco:</p>

 <p id="cf3415">— Vi povas, dia, kondamni min al morto, se mi vin ĝenas, sed ne teruru min per morto, ĉar la dioj plej bone scias, ĉu mi ĝin timas.</p>

 <p id="cf3416">Dirinte ĉi tion, li komencis rigardi rekte en la okulojn de la cezaro, kaj tiu ĉi post momento respondis:</p>

 <p id="cf3417">— Ne koleru... Vi scias, ke mi vin amas...</p>

 <p id="cf3418">— Malbona signo! — ekpensis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3419">— Mi intencis inviti vin ĉiujn hodiaŭ al festeno — parolis <span class="nomo" lang="la" title="Ne-Esperanta nomo. Lingvo: Latino">Nero</span> — sed mi preferas resti sola kaj poluri tiun malbenitan verson de la tria strofo. Krom vi la eraron povis rimarki ankoraŭ <span class="nomo" lang="la" title="Ne-Esperanta nomo. Lingvo: Latino">Seneca</span>, kaj eble ankaŭ <span class="nomo" lang="la" title="Ne-Esperanta nomo. Lingvo: Latino">Secundus Carinas</span>, sed tuj mi liberiĝos de ili.</p>

 <p id="cf3420">Dirinte ĉi tion, li alvokis <span class="nomo" lang="la" title="Ne-Esperanta nomo. Lingvo: Latino">Seneca</span>n kaj anoncis al li, ke li sendas lin kun <span class="nomo" lang="la" title="Ne-Esperanta nomo. Lingvo: Latino">Acratus</span> kaj <span class="nomo" lang="la" title="Ne-Esperanta nomo. Lingvo: Latino">Secundus Carinas</span> en Italujon kaj en ĉiujn provincojn, ordonante al ili havigi monon el urboj, el vilaĝoj, el famaj temploj, unuvorte el ĉie, kie oni nur povis ĝin trovi aŭ eligi. Sed <span class="nomo" lang="la" title="Ne-Esperanta nomo. Lingvo: Latino">Seneca</span>, kiu komprenis, ke oni komisias al li la rolon de premisto, sakrilegiulo kaj rabisto, rekte rifuzis.</p>

 <p id="cf3421">— Mi devas iri kamparon, sinjoro — li diris — kaj tie atendi la morton, ĉar mi estas maljuna kaj miaj nervoj bezonas ripozon.</p>

 <p id="cf3422">La iberiaj nervoj de <span class="nomo" lang="la" title="Ne-Esperanta nomo. Lingvo: Latino">Seneca</span>, pli fortaj ol tiuj de <span class="nomo" lang="la" title="Ne-Esperanta nomo. Lingvo: Latino">Chilo</span>, ne estis eble malsanaj, ĝenerale li tamen fartis malbone, ĉar li aspektis kiel ombro, kaj lia kapo en la lasta tempo iĝis tute blanka.</p>

 <p id="cf3423"><span class="nomo" lang="la" title="Ne-Esperanta nomo. Lingvo: Latino">Nero</span> do, rigardante lin, ekpensis, ke eble efektive li nelonge atendos lian morton, kaj respondis:</p>

 <p id="cf3424">— Mi ne volas lacigi vin per vojaĝo, se vi estas malsana, sed ĉar pro la amo, kiun mi sentas al vi, mi deziras havi vin proksime, tial, anstataŭ iri kamparon, vi fermos vin en via domo kaj ne forlasados ĝin.</p>

 <p id="cf3425">Poste li ekridis kaj diris:</p>

 <p id="cf3426">— Se mi sendos <span class="nomo" lang="la" title="Ne-Esperanta nomo. Lingvo: Latino">Acratus</span>on kaj <span class="nomo" lang="la" title="Ne-Esperanta nomo. Lingvo: Latino">Carinas</span>on solajn, ĝi estos kvazaŭ mi sendus lupojn por alporti ŝafojn. Kiun mi estrigu super ili?</p>

 <p id="cf3427">— Estrigu min, sinjoro — diris <span class="nomo" lang="la" title="Ne-Esperanta nomo. Lingvo: Latino">Domitius Afer</span>.</p>

 <p id="cf3428">— Ne! Mi ne volas elmeti Romon al kolero de Merkuro, kiun vi hontigus per via ŝtelarto. Mi bezonas iun stoikon, kiel <span class="nomo" lang="la" title="Ne-Esperanta nomo. Lingvo: Latino">Seneca</span>n, aŭ kiel mian novan amiko-filozofon, <span class="nomo" lang="la" title="Ne-Esperanta nomo. Lingvo: Latino">Chil</span>on.</p>

 <p id="cf3429">Dirinte ĉi tion, li komencis rigardi ĉirkaŭen kaj demandis:</p>

 <p id="cf3430">— Kio okazis kun <span class="nomo" lang="la" title="Ne-Esperanta nomo. Lingvo: Latino">Chilo</span>?</p>

 <p id="cf3431">Kaj <span class="nomo" lang="la" title="Ne-Esperanta nomo. Lingvo: Latino">Chilo</span>, kiu, rekonsciiĝinte en la freŝa aero, revenis la amfiteatron, por ĉeesti la kanton de la cezaro, alproksimiĝis kaj diris:</p>

 <p id="cf3432">— Jen mi estas, ho radia ido de l’ suno kaj de la luno. Mi estis malsana, sed via kanto resanigis min.</p>

 <p id="cf3433">— Mi sendos vin en Aĥajon — diris <span class="nomo" lang="la" title="Ne-Esperanta nomo. Lingvo: Latino">Nero</span>. — Vi certe scias pri ĉiu monero, kiu estos tie en ĉiu templo.</p>

 <p id="cf3434">— Faru ĝin, Zeŭso, kaj la dioj havigos al vi tian tributon, kian neniam ili al iu havigis.</p>

 <p id="cf3435">— Mi ĝin farus, sed mi ne volas vin senigi de la vido de la cirkludoj.</p>

 <p id="cf3436">— Ho Baalo! — diris <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3437">Sed la aŭgustanoj, kontentaj, ke la humoro de la cezaro pliboniĝis, komencis ridi kaj voki:</p>

 <p id="cf3438">— Ne, sinjoro! Ne senigu tiun ĉi bravan grekon de la vido de la cirkludoj!</p>

 <p id="cf3439">— Sed senigu min, sinjoro, de la vido de ĉi tiuj kapitolaj anseridoj, kies cerboj, kune prenitaj, ne plenigus la pladeton de glano — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Mi verkas, ho unuanaska filo de Apolono, greke himnon je via gloro, kaj tial mi volas pasigi kelkajn tagojn en la templo de Muzoj, por peti ilin pri inspiro.</p>

 <p id="cf3440">— Ho ne! — ekkriis <span class="nomo" lang="la" title="Ne-Esperanta nomo. Lingvo: Latino">Nero</span>. — Vi volas elturniĝi de la sekvontaj spektakloj. Vane!</p>

 <p id="cf3441">— Mi ĵuras al vi, sinjoro, ke mi verkas himnon.</p>

 <p id="cf3442">— Vi do verkados ĝin nokte. Petu la inspiron de Diano. Ŝi ja estas fratino de Apolono.</p>

 <p id="cf3443"><span class="nomo" lang="la" title="Ne-Esperanta nomo. Lingvo: Latino">Chilo</span> mallevis la kapon, rigardante kolere la ĉeestantojn, kiuj denove komencis ridi. La cezaro dume, turninte sin al <span class="nomo" lang="la" title="Ne-Esperanta nomo. Lingvo: Latino">Senecio</span> kaj al <span class="nomo" lang="la" title="Ne-Esperanta nomo. Lingvo: Latino">Suilius Nerulinus</span>, diris:</p>

 <p id="cf3444">— Prezentu al vi, ke el la destinitaj por hodiaŭ kristanoj ni sukcesis fini apenaŭ kun duono.</p>

 <p id="cf3445">Tiam maljuna <span class="nomo" lang="la" title="Ne-Esperanta nomo. Lingvo: Latino">Aquillius Regulus</span>, granda kompetentulo en la aferoj, koncernantaj la amfiteatron, enpensiĝis momente kaj diris:</p>

 <p id="cf3446">— Tiuj spektakloj, en kiuj partoprenas homoj <em><span class="fremda" lang="la" title="Ne-Esperanta teksto. Lingvo: Latino">sine armis et sine arte,</span></em> daŭras preskaŭ same longe, sed malpli interesas.</p>

 <p id="cf3447">— Mi ordonos donadi al ili armilojn — respondis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf3448">Sed la superstiĉa <span class="nomo" lang="la" title="Ne-Esperanta nomo. Lingvo: Latino">Vestinus</span> vekiĝis subite el medito kaj demandis per mistera voĉo:</p>

 <p id="cf3449">— Ĉu vi rimarkis, ke ili vidas ion, mortante? Ili rigardas supren kaj mortas kvazaŭ sen sufero. Mi estas certa, ke ili ion vidas...</p>

 <p id="cf3450">Dirinte ĉi tion, li levis la okulojn al la malfermaĵo de la amfiteatro, super kiu la nokto komencis jam etendi sian stelbroditan <em><span class="fremda" lang="la" title="Ne-Esperanta teksto. Lingvo: Latino">velarium</span></em>. La aliaj tamen respondis per rido kaj per ŝercaj supozoj, kion la kristanoj povas vidi en la momento de l’ morto. Dume la cezaro donis signon al sklavoj, tenantaj torĉojn, kaj forlasis la cirkon; post li iris la vestpastrinoj, la senatanoj, la oficistoj kaj la aŭgustanoj.</p>

 <p id="cf3451">La nokto estis hela, varma. Antaŭ la cirko svarmis ankoraŭ amasoj, dezirantaj vidi la forveturon de la cezaro, sed iel malserenaj kaj silentaj. Tie kaj ie aŭdiĝis aplaŭdo kaj ĉesis. El la <em><span class="fremda" lang="la" title="Ne-Esperanta teksto. Lingvo: Latino">spoliarium</span></em> knarantaj veturiloj forportadis senrompe la sangajn restaĵojn de la kristanoj.</p>

 <p id="cf3452"><span class="nomo" lang="la" title="Ne-Esperanta nomo. Lingvo: Latino">Petronius</span> kaj <span class="nomo" lang="la" title="Ne-Esperanta nomo. Lingvo: Latino">Vinicius</span> iris sian vojon en silento. Nur proksime de la domo <span class="nomo" lang="la" title="Ne-Esperanta nomo. Lingvo: Latino">Petronius</span> demandis:</p>

 <p id="cf3453">— Ĉu vi pensis pri tio, kion mi diris al vi?</p>

 <p id="cf3454">— Jes — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3455">— Ĉu vi kredas, ke nun ankaŭ por mi ĝi estas ĉefgrava afero? Mi devas ŝin liberigi spite al la cezaro kaj al <span class="nomo" lang="la" title="Ne-Esperanta nomo. Lingvo: Latino">Tigellinus</span>. Ĝi estas kvazaŭ batalo, en kiu mi ekobstinis venki, ĝi estas kvazaŭ ludo, en kiu mi volas gajni, eĉ por la prezo de la propra kapo... La hodiaŭa tago plikonfirmis min ankoraŭ en tiu ĉi entrepreno.</p>

 <p id="cf3456">— Kristo vin rekompencu. — Vi vidos.</p>

 <p id="cf3457">Tiel interparolante, ili ekstaris antaŭ la pordo de la domo kaj eliris el la portilo. En ĉi tiu momento iu malhela figuro proksimiĝis al ili kaj demandis:</p>

 <p id="cf3458">— Ĉu estas ĉi tie la nobla <span class="nomo" lang="la" title="Ne-Esperanta nomo. Lingvo: Latino">Vinicius</span>?</p>

 <p id="cf3459">— Jes — respondis la tribuno — kion vi volas?</p>

 <p id="cf3460">— Mi estas <span class="nomo" lang="la" title="Ne-Esperanta nomo. Lingvo: Latino">Nazarius</span>, la filo de <span class="nomo" lang="la" title="Ne-Esperanta nomo. Lingvo: Latino">Miriam</span>: mi venas el la malliberejo kaj alportas al vi novaĵon pri <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf3461"><span class="nomo" lang="la" title="Ne-Esperanta nomo. Lingvo: Latino">Vinicius</span> apogis la manon sur lia ŝultro kaj ĉe la lumo de torĉo komencis rigardi en liajn okulojn, ne povante eldiri eĉ vorton, sed <span class="nomo" lang="la" title="Ne-Esperanta nomo. Lingvo: Latino">Nazarius</span> divenis la demandon, morthaltintan sur liaj lipoj, kaj diris:</p>

 <p id="cf3462">— Ŝi vivas ĝis nun. <span class="nomo" lang="la" title="Ne-Esperanta nomo. Lingvo: Latino">Ursus</span> sendas min al vi, sinjoro, por diri al vi, ke en febro ŝi preĝas kaj ripetas vian nomon.</p>

 <p id="cf3463">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> respondis:</p>

 <p id="cf3464">— Gloro estu al Kristo, kiu povas ŝin redoni al mi.</p>

 <p id="cf3465">Poste, kunpreninte <span class="nomo" lang="la" title="Ne-Esperanta nomo. Lingvo: Latino">Nazarius</span>on, li kondukis lin en la bibliotekon. Post momento tamen venis ankaŭ <span class="nomo" lang="la" title="Ne-Esperanta nomo. Lingvo: Latino">Petronius</span>, por aŭdi ilian interparolon.</p>

 <p id="cf3466">— La malsano savis ŝin de la malhonoro, ĉar la turmentistoj timas — parolis la juna knabo. — <span class="nomo" lang="la" title="Ne-Esperanta nomo. Lingvo: Latino">Ursus</span> kaj <span class="nomo" lang="la" title="Ne-Esperanta nomo. Lingvo: Latino">Glaucus</span> la kuracisto gardas ŝin tage kaj nokte.</p>

 <p id="cf3467">— Ĉu restis la samaj gardistoj?</p>

 <p id="cf3468">— Jes, sinjoro, kaj ŝi estas en ilia ĉambreto. La malliberuloj, kiuj estis en la malsupra tenejo, ĉiuj mortis pro febro aŭ sufokiĝis en la malbonaero.</p>

 <p id="cf3469">— Kiu vi estas? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3470">— La nobla <span class="nomo" lang="la" title="Ne-Esperanta nomo. Lingvo: Latino">Vinicius</span> min konas. Mi estas filo de la vidvino, ĉe kiu <span class="nomo" lang="la" title="Ne-Esperanta nomo. Lingvo: Latino">Ligia</span> loĝis.</p>

 <p id="cf3471">— Kaj vi estas kristano?</p>

 <p id="cf3472">La knabo demande rigardis <span class="nomo" lang="la" title="Ne-Esperanta nomo. Lingvo: Latino">Vinicius</span>on, sed vidante, ke tiu ĉi preĝas ĉi-momente, levis la kapon kaj diris:</p>

 <p id="cf3473">— Jes.</p>

 <p id="cf3474">— Kiamaniere vi povas libere eniradi la malliberejon?</p>

 <p id="cf3475">— Mi dungiĝis por elportado de la mortintoj, sinjoro, kaj mi faris ĝin speciale, por donadi helpon al miaj fratoj kaj alportadi al ili novaĵojn el la urbo.</p>

 <p id="cf3476"><span class="nomo" lang="la" title="Ne-Esperanta nomo. Lingvo: Latino">Petronius</span> komencis rigardi pli atente la belegan vizaĝon de la junulo, liajn bluajn okulojn kaj nigrajn, abundajn harojn, poste li demandis:</p>

 <p id="cf3477">— El kiu lando vi estas, knabo?</p>

 <p id="cf3478">— Mi estas galileano, sinjoro.</p>

 <p id="cf3479">— Ĉu vi volus, ke <span class="nomo" lang="la" title="Ne-Esperanta nomo. Lingvo: Latino">Ligia</span> estu libera?</p>

 <p id="cf3480">La knabo levis la okulojn supren:</p>

 <p id="cf3481">— Se eĉ mi mem devus poste morti.</p>

 <p id="cf3482"><span class="nomo" lang="la" title="Ne-Esperanta nomo. Lingvo: Latino">Vinicius</span> ĉesis subite preĝi kaj diris:</p>

 <p id="cf3483">— Diru al la gardistoj, ke ili metu ŝin en ĉerkon, kiel mortintan. Vi mem elserĉu helpantojn, kiuj nokte elportos ŝin kune kun vi. Proksime de la Malbonodoraj kavoj vi trovos homojn, atendantajn kun portilo, al kiuj vi transdonos la ĉerkon. Al la gardistoj promesu en mia nomo tiom da oro, kiom ĉiu povos porti en la mantelo.</p>

 <p id="cf3484">Kiam li tiel parolis, lia vizaĝo perdis la ordinaran senvivecon, vekiĝis en li soldato, al kiu la espero redonis la antaŭan energion.</p>

 <p id="cf3485">Kaj <span class="nomo" lang="la" title="Ne-Esperanta nomo. Lingvo: Latino">Nazarius</span> ekflamis de ĝojo kaj levinte la manojn supren, ekkriis:</p>

 <p id="cf3486">— Kristo ŝin sanigu, ĉar ŝi estos libera.</p>

 <p id="cf3487">— Ĉu vi kredas, ke la gardistoj konsentos? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3488">— Ili, sinjoro? Ili nur sciu, ke ne trafos ilin por tio puno kaj torturo!</p>

 <p id="cf3489">— Jes! — diris <span class="nomo" lang="la" title="Ne-Esperanta nomo. Lingvo: Latino">Vinicius</span>. — La gardistoj volis konsenti eĉ ŝian forkuron, tiom pli ili permesos elporti ŝin kiel mortintan.</p>

 <p id="cf3490">— Estas vere homo — diris <span class="nomo" lang="la" title="Ne-Esperanta nomo. Lingvo: Latino">Nazarius</span> — kiu kontrolas per ardanta feraĵo, ĉu la korpoj, kiujn ni elportas, estas mortaj. Sed li prenas eĉ po kelkaj sestercoj por tio, ke li ne tuŝu per la feraĵo la vizaĝojn de la mortintoj. Por unu <em><span class="fremda" lang="la" title="Ne-Esperanta teksto. Lingvo: Latino">aureus</span></em> li tuŝos la ĉerkon, ne la korpon.</p>

 <p id="cf3491">— Diru al li, ke li ricevos plenan sakon da <em><span class="fremda" lang="la" title="Ne-Esperanta teksto. Lingvo: Latino">aurei</span></em> — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Sed ĉu vi scios elserĉi fidindajn helpantojn?</p>

 <p id="cf3492">— Mi scios elserĉi tiajn, kiuj por mono forvendus la proprajn edzinojn kaj infanojn.</p>

 <p id="cf3493">— Kie vi trovos ilin?</p>

 <p id="cf3494">— En la malliberejo mem aŭ en la urbo. La gardistoj, foje subaĉetitaj, enkondukos, kiun mi volos.</p>

 <p id="cf3495">— Sekve enkonduku min, kiel dungiton — diris <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3496">Sed <span class="nomo" lang="la" title="Ne-Esperanta nomo. Lingvo: Latino">Petronius</span> komencis firmege malkonsili al li tion. La pretorianoj povus rekoni lin eĉ alivestitan, kaj ĉio povus neniiĝi. “Nek en la malliberejo, nek apud la Malbonodoraj kavoj — li parolis. Necesas, ke ĉiuj, kaj la cezaro, kaj <span class="nomo" lang="la" title="Ne-Esperanta nomo. Lingvo: Latino">Tigellinus</span> estu konvinkitaj, ke <span class="nomo" lang="la" title="Ne-Esperanta nomo. Lingvo: Latino">Ligia</span> mortis, ĉar alie ili senprokraste ordonus ŝin ĉasi. Ni povas forturni la suspektojn nur tiel, ke kiam ŝin oni forkondukos en la Albanan montaron aŭ pli malproksimen, en Sicilion, ni restos en Romo. Nur unu aŭ du semajnojn poste vi ankaŭ malsaniĝos kaj venigos la cezaran kuraciston, kiu ordonos al vi iri en montaron. Tiam vi kuniĝos, kaj poste...”</p>

 <p id="cf3497">Ĉe tio li enpensiĝis momente kaj, svinginte la manon, diris:</p>

 <p id="cf3498">— Poste eble venos alia tempo.</p>

 <p id="cf3499">— Kristo kompatu ŝin — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — ĉar vi parolas pri Sicilio, sed ŝi estas malsana kaj povas morti...</p>

 <p id="cf3500">— Dume ni ŝin lokos pli proksime. Ni nur elŝiru ŝin el la malliberejo, kaj sanigos ŝin la sola aero. Ĉu vi ne havas ie en la montaro iun farmiston, al kiu vi povus fidi?</p>

 <p id="cf3501">— Jes! Mi havas. Jes! — respondis rapide <span class="nomo" lang="la" title="Ne-Esperanta nomo. Lingvo: Latino">Vinicius</span>. — En la montaro apud Korioloj estas fidinda homo, kiu portadis min sur la brakoj, kiam mi estis ankoraŭ infano, kaj kiu ĝis nun min amas.</p>

 <p id="cf3502"><span class="nomo" lang="la" title="Ne-Esperanta nomo. Lingvo: Latino">Petronius</span> donis al li tabuletojn.</p>

 <p id="cf3503">— Skribu al li, ke li venu ĉi tien morgaŭ. Kurieron mi sendos senprokraste.</p>

 <p id="cf3504">Dirinte ĉi tion, li alvokis la estron de la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kaj donis al li konformajn ordonojn. Kelkajn minutojn poste sklavo ekrajdis antaŭ la nokto al Korioloj.</p>

 <p id="cf3505">— Mi volus — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — ke <span class="nomo" lang="la" title="Ne-Esperanta nomo. Lingvo: Latino">Ursus</span> akompanu ŝin envoje... Mi estus pli trankvila...</p>

 <p id="cf3506">— Sinjoro — diris <span class="nomo" lang="la" title="Ne-Esperanta nomo. Lingvo: Latino">Nazarius</span> — li havas superhoman forton, li elrompos la kradon kaj sekvos ŝin. Estas tie unu fenestro en kruta, alta muro, apud kiu staras neniu gardo. Mi alportos al <span class="nomo" lang="la" title="Ne-Esperanta nomo. Lingvo: Latino">Ursus</span> ŝnuron, kaj la reston li faros mem.</p>

 <p id="cf3507">— Je Herkulo! — diris <span class="nomo" lang="la" title="Ne-Esperanta nomo. Lingvo: Latino">Petronius</span> — li elrompiĝu, kiel al li plaĉas, sed ne kun ŝi kaj ne du aŭ tri tagojn post ŝi, ĉar oni sekvus lin kaj malkaŝus ŝian rifuĝejon. Je Herkulo! ĉu vi volas pereigi vin mem kaj ŝin? Mi malpermesas al vi paroli al li pri Korioloj, aŭ mi lavas for la manojn.</p>

 <p id="cf3508">Ili ambaŭ konfesis lian rimarkon prava kaj eksilentis. Poste <span class="nomo" lang="la" title="Ne-Esperanta nomo. Lingvo: Latino">Nazarius</span> komencis adiaŭi la du amikojn, promesante veni la sekvontan matenon je la tagiĝo.</p>

 <p id="cf3509">Kun la gardistoj li esperis interkonsenti ankoraŭ en la sama nokto, antaŭe li volis tamen viziti por momento la patrinon, kiu en tiu necerta kaj terura tempo havis pro li nek unu trankvilan momenton. La helpanton li decidis post pripenso ne serĉi en la urbo, sed elekti kaj subaĉeti unu el tiuj, kiuj kune kun li elportadis la kadavrojn el la malliberejo.</p>

 <p id="cf3510">Antaŭ la foriro mem li tamen haltis ankoraŭ kaj, preninte <span class="nomo" lang="la" title="Ne-Esperanta nomo. Lingvo: Latino">Vinicius</span>on flanken, komencis al li flustri:</p>

 <p id="cf3511">— Sinjoro, mi diros pri nia plano al neniu, nek eĉ al la patrino, sed Petro la apostolo promesis veni al ni el la amfiteatro kaj al li mi ĉion rakontos.</p>

 <p id="cf3512">— Vi povas en ĉi tiu domo paroli laŭte — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>. — Petro la apostolo estis en la amfiteatro kun la sklavoj de <span class="nomo" lang="la" title="Ne-Esperanta nomo. Lingvo: Latino">Petronius</span>. Cetere mi mem iros kun vi.</p>

 <p id="cf3513">Kaj li ordonis alporti al si sklavan mantelon, post kio ili eliris.</p>

 <p id="cf3514"><span class="nomo" lang="la" title="Ne-Esperanta nomo. Lingvo: Latino">Petronius</span> ekspiris profunde.</p>

 <p id="cf3515">— Mi deziris — li pensis — ke ŝi mortu pro tiu febro, ĉar por <span class="nomo" lang="la" title="Ne-Esperanta nomo. Lingvo: Latino">Vinicius</span> tio estus malplej terura el ĉio. Sed nun mi estas preta oferi al Eskulapo oran tripiedon por ŝia saniĝo... Ha, vi, <span class="nomo" lang="la" title="Ne-Esperanta nomo. Lingvo: Latino">Ahenobarbus</span>, volas fari al vi spektaklon el la doloro de la amanto! vi, aŭgustino, unue enviis la belecon de la knabino, kaj nun vi disŝirus ŝin per la propraj dentoj tial, ke pereis via <span class="nomo" lang="la" title="Ne-Esperanta nomo. Lingvo: Latino">Rufius</span>... Vi, <span class="nomo" lang="la" title="Ne-Esperanta nomo. Lingvo: Latino">Tigellinus</span>, volas ŝin pereigi spite al mi!... Ni vidos. Mi diras al vi, ke viaj okuloj ne vidos ŝin sur areno, ĉar aŭ ŝi mortos de natura morto, aŭ mi elŝiros ŝin el viaj manoj, kiel el hundaj faŭkoj... Kaj mi elŝiros ŝin tiel, ke vi tion eĉ ne scios, kaj poste, kiomfoje mi vin rigardos, tiomfoje mi pensos: jen malsprituloj, kiujn mistifikis <span class="nomo" lang="la" title="Ne-Esperanta nomo. Lingvo: Latino">Petronius</span>...</p>

 <p id="cf3516">Kaj kontenta pri si mem, li iris en la <em><span class="fremda" lang="la" title="Ne-Esperanta teksto. Lingvo: Latino">triclinium</span></em>, kie kune kun <span class="nomo" lang="la" title="Ne-Esperanta nomo. Lingvo: Latino">Eunice</span> li sidiĝis al vespermanĝo. Legisto legis al ili dum la manĝo idiliojn de Teokrito. Ekstere vento alpelis nubojn de Sorakto kaj subita fulmotondro konfuzis la trankvilon de la serena somera nokto. De tempo al tempo tondroj sonis sur la sep montaĵoj, kaj ili, kuŝante unu apud la alia ĉe la tablo, aŭskultis la idilian poeton, kiu en la melodia dorisa dialekto kantis la amon de paŝtistoj, kaj poste, trankviligitaj, ili pretigis sin al dolĉa ripozo.</p>

 <p id="cf3517">Ankoraŭ antaŭe tamen revenis <span class="nomo" lang="la" title="Ne-Esperanta nomo. Lingvo: Latino">Vinicius</span>. <span class="nomo" lang="la" title="Ne-Esperanta nomo. Lingvo: Latino">Petronius</span>, eksciinte pri lia reveno, eliris al li kaj demandis:</p>

 <p id="cf3518">— Kio do?... Ĉu vi interkonsilis ion novan? kaj ĉu <span class="nomo" lang="la" title="Ne-Esperanta nomo. Lingvo: Latino">Nazarius</span> iris jam en la malliberejon?</p>

 <p id="cf3519">— Jes — respondis la juna viro, disŝovante la harojn, malsekajn de la pluvo. — <span class="nomo" lang="la" title="Ne-Esperanta nomo. Lingvo: Latino">Nazarius</span> iris interkonsenti kun la gardistoj, kaj mi vidis Petron, kiu ordonis al mi preĝi kaj kredi.</p>

 <p id="cf3520">— Bone. Se ĉio aranĝos sin favore, en la sekvonta nokto oni povos ŝin elporti...</p>

 <p id="cf3521">— La farmisto kun la sklavoj devus veni antaŭ la tagiĝo.</p>

 <p id="cf3522">— Ĝi estas mallonga vojo. Nun iru dormi.</p>

 <p id="cf3523">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> genuiĝis en sia <em><span class="fremda" lang="la" title="Ne-Esperanta teksto. Lingvo: Latino">cubiculum</span></em> kaj komencis preĝi.</p>

 <p id="cf3524">Je la sunleviĝo alvenis el apud Korioloj la farmisto, Niger, alkondukante kun si, konforme al la komisio de <span class="nomo" lang="la" title="Ne-Esperanta nomo. Lingvo: Latino">Vinicius</span>, mulojn, portilon kaj kvar fidindajn homojn, elektitajn el britaj sklavoj, kiujn cetere li lasis singarde en gastejo en <span class="nomo" lang="la" title="Ne-Esperanta nomo. Lingvo: Latino">Suburra</span>.</p>

 <p id="cf3525"><span class="nomo" lang="la" title="Ne-Esperanta nomo. Lingvo: Latino">Vinicius</span>, kiu maldormis la tutan nokton, eliris renkonte al li, kaj tiu ĉi kortuŝiĝis je la vido de sia juna sinjoro kaj, kisante liajn manojn kaj okulojn, diris:</p>

 <p id="cf3526">— Mia kara, ĉu vi estas malsana, aŭ ĉagrenoj elsuĉis la sangon el via vizaĝo, ĉar apenaŭ mi povis rekoni vin unuavide?</p>

 <p id="cf3527"><span class="nomo" lang="la" title="Ne-Esperanta nomo. Lingvo: Latino">Vinicius</span> kondukis lin en la internan galerion, nomatan <em><span class="fremda" lang="la" title="Ne-Esperanta teksto. Lingvo: Latino">xystus,</span></em> kaj tie konfidis al li la sekreton. Niger aŭskultis lin kun koncentrita atento kaj sur lia saneca, sunbruna vizaĝo oni vidis grandan emocion, kiun li eĉ ne penis regi.</p>

 <p id="cf3528">— Ŝi do estas kristanino? — li ekkriis.</p>

 <p id="cf3529">Kaj li komencis esplore rigardi la vizaĝon de <span class="nomo" lang="la" title="Ne-Esperanta nomo. Lingvo: Latino">Vinicius</span>; ĉi tiu divenis videble, pri kio lin demandas la okuloj de la kamparano, ĉar li respondis:</p>

 <p id="cf3530">— Mi ankaŭ estas kristano...</p>

 <p id="cf3531">Tiam en la okuloj de Niger ekbrilis larmoj; dum momento li silentis, poste, levinte la manojn supren, li diris:</p>

 <p id="cf3532">— Ho, dankon al Vi, Kristo, ke vi forigis la vualon de la okuloj, plej karaj al mi en la mondo!</p>

 <p id="cf3533">Poste li ĉirkaŭprenis la kapon de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj, plorante pro feliĉo, komencis kisi lian frunton.</p>

 <p id="cf3534">Post momento alvenis <span class="nomo" lang="la" title="Ne-Esperanta nomo. Lingvo: Latino">Petronius</span>, kondukante kun si <span class="nomo" lang="la" title="Ne-Esperanta nomo. Lingvo: Latino">Nazarius</span>on.</p>

 <p id="cf3535">— Bonaj novaĵoj — li diris de malproksime.</p>

 <p id="cf3536">Efektive la novaĵoj estis bonaj. Unue <span class="nomo" lang="la" title="Ne-Esperanta nomo. Lingvo: Latino">Glaucus</span> la kuracisto garantiis pri la vivo de <span class="nomo" lang="la" title="Ne-Esperanta nomo. Lingvo: Latino">Ligia</span>, kvankam ŝi suferis tiun saman febron, pro kiu same en Tulianum, kiel en la aliaj malliberejoj mortadis ĉiutage centoj da homoj. Koncerne la gardistojn kaj la homon, kiu ekzamenis la morton per ardanta feraĵo, prezentiĝis nenia malfacilaĵo. La helpanto, <span class="nomo" lang="la" title="Ne-Esperanta nomo. Lingvo: Latino">Attis</span>, ankaŭ estis jam subaĉetita.</p>

 <p id="cf3537">— Ni faris malfermaĵojn en la ĉerko, por ke ŝi povu spiri — parolis <span class="nomo" lang="la" title="Ne-Esperanta nomo. Lingvo: Latino">Nazarius</span>. — La tuta danĝero konsistas en tio, ke ŝi ne ekĝemu aŭ ne ekparolu en la momento, kiam ni estos pasantaj preter la pretorianoj. Sed ŝi estas tre malforta kaj de la mateno kuŝas kun fermitaj okuloj. Cetere <span class="nomo" lang="la" title="Ne-Esperanta nomo. Lingvo: Latino">Glaucus</span> donos al ŝi dormigilon, kiun li mem preparos el medikamentoj, alportitaj de mi el la urbo. La kovrilo de la ĉerko ne estos alnajlita. Vi levos ĝin facile, prenos <span class="nomo" lang="la" title="Ne-Esperanta nomo. Lingvo: Latino">Ligia</span>n en la portilon, kaj ni metos en la ĉerkon longforman sakon kun sablo, kiun havu pretan.</p>

 <p id="cf3538"><span class="nomo" lang="la" title="Ne-Esperanta nomo. Lingvo: Latino">Vinicius</span>, aŭskultante tiujn ĉi vortojn, estis pala, kiel tolo, sed aŭskultis kun atento tiel streĉita, ke li ŝajnis antaŭdiveni, kion <span class="nomo" lang="la" title="Ne-Esperanta nomo. Lingvo: Latino">Nazarius</span> estis dironta.</p>

 <p id="cf3539">— Ĉu oni ne elportos el la malliberejo iujn aliajn korpojn? — demandis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3540">— En la hodiaŭa nokto mortis ĉirkaŭ dudek homoj, kaj ĝis la vespero mortos ankoraŭ dekkelkaj — respondis la knabo. — Ni devas iri kun la tuta aro, sed ni malrapidos, por resti malantaŭe. Ĉe la unua vojturniĝo mia kamarado intence eklamos. Tiamaniere ni restos longe post la aliaj. Vi atendu nin apud la malgranda templeto de Libitino. Dio nur donu nokton plej malluman.</p>

 <p id="cf3541">— Dio donos — diris Niger. — Hieraŭ la vespero estis luma kaj poste subite eksplodis fulmotondro. Hodiaŭ la ĉielo denove estas klara, sed la aero — sufoka de la mateno. Ĉiunokte okazados nun pluvoj kaj fulmotondroj.</p>

 <p id="cf3542">— Ĉu vi iras sen lumoj? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3543">— Nur fronte oni portas torĉojn. Vi estu, por ĉia okazo, apud la templo de Libitino tuj, kiam nur krepuskiĝos, kvankam ni elportas ordinare la kadavrojn nur ĉirkaŭ la noktomezo.</p>

 <p id="cf3544">Ili eksilentis; oni aŭdis nur rapidan spiradon de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3545"><span class="nomo" lang="la" title="Ne-Esperanta nomo. Lingvo: Latino">Petronius</span> turnis sin al li.</p>

 <p id="cf3546">— Mi diris hieraŭ, ke plej bone estus, se ni ambaŭ restus hejme. Nun mi tamen vidas, ke mi mem ne povus elteni ĉi tie... Cetere, se ĝi estus forkuro, oni devus entrepreni pli da gardemo, sed ĉar oni elportos ŝin kiel mortintan, ŝajnas al mi, ke en nenies kapon venos eĉ plej eta suspekto.</p>

 <p id="cf3547">— Jes! jes! — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — mi devas esti tie. Mi mem eligos ŝin el la ĉerko...</p>

 <p id="cf3548">— Kiam si troviĝos en mia domo apud Korioloj, mi respondos por ŝi — diris Niger.</p>

 <p id="cf3549">Per tio finiĝis la interparolo. Niger iris en la gastejon, al siaj homoj. <span class="nomo" lang="la" title="Ne-Esperanta nomo. Lingvo: Latino">Nazarius</span>, preninte sub la tunikon sakon kun oro, revenis la malliberejon. Por <span class="nomo" lang="la" title="Ne-Esperanta nomo. Lingvo: Latino">Vinicius</span> komenciĝis tago, plena de maltrankvilo, ekscito, timo kaj atendado.</p>

 <p id="cf3550">— La afero devus sukcesi, ĉar ĝi estas bone planita — parolis al li <span class="nomo" lang="la" title="Ne-Esperanta nomo. Lingvo: Latino">Petronius</span>. — Pli bone ĉion pripensi ne estis eble. Vi devas ŝajnigi vin afliktita kaj vesti vin per malhela togo. La cirkludojn tamen ne forlasadu. Oni vin vidu... Ĉio estas tiel pripensita, ke ĝi ne povas malsukcesi. Sed vere! Vi ja plene fidas al via farmisto, ĉu ne?</p>

 <p id="cf3551">— Li estas kristano — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3552"><span class="nomo" lang="la" title="Ne-Esperanta nomo. Lingvo: Latino">Petronius</span> rigardis lin kun miro, poste li komencis movi la ŝultrojn kaj paroli kvazaŭ al si mem:</p>

 <p id="cf3553">— Je Polukso! Kiel ĝi tamen disvastiĝas! Kaj kiel ĝi kroĉas sin al la homaj animoj!... Sub tia premo la homoj tuj malkonfesus ĉiujn diojn romajn, grekajn kaj egiptajn. Strange tamen!... Je Polukso!... Se mi kredus, ke io en la mondo dependas ankoraŭ de niaj dioj, mi promesus nun al ĉiu po ses blankaj virbovoj, kaj al la kapitola Jovo dekdu... Sed vi ankaŭ ne avaru promesojn al via Kristo...</p>

 <p id="cf3554">— Mi donis al Li mian animon — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3555">Kaj ili disiris. <span class="nomo" lang="la" title="Ne-Esperanta nomo. Lingvo: Latino">Petronius</span> revenis en la <em><span class="fremda" lang="la" title="Ne-Esperanta teksto. Lingvo: Latino">cubiculum</span></em>. <span class="nomo" lang="la" title="Ne-Esperanta nomo. Lingvo: Latino">Vinicius</span> dume iris rigardi de malproksime la malliberejon, kaj de tie direktis la paŝojn al la deklivo de la Vatikana montaĵo, ĝis la kabano de la fosisto, kie li ricevis la bapton el la manoj de Petro. Ŝajnis al li, ke en tiu kabano Kristo pli certe lin elaŭskultos, ol en iu ajn alia loko, do retrovinte ĝin, li streĉis ĉiujn fortojn de sia dolorlaca animo en preĝo pri kompato kaj profundiĝis en ĝi tiel, ke li forgesis, kie li estas kaj kio kun li okazas.</p>

 <p id="cf3556">Jam posttagmeze rekonsciigis lin la sono de trumpetoj, aŭdiĝanta flanke de la cirko de <span class="nomo" lang="la" title="Ne-Esperanta nomo. Lingvo: Latino">Nero</span>. Li eliris tiam el la kabano kaj komencis rigardi ĉirkaŭen per okuloj, kvazaŭ ĵus vekiĝintaj el dormo. Ekstere estis varmego kaj silento, kiun interrompadis nur iafoje la bronzosono de la trumpetoj kaj senĉese — la senlaca sibletado de cikadoj. La aero iĝis sufoka; la ĉielo super la urbo estis ankoraŭ blua, sed en la direkto de la Sabena montaro amasiĝadis malalte, ĉe la rando de la horizonto, malhelaj nuboj.</p>

 <p id="cf3557"><span class="nomo" lang="la" title="Ne-Esperanta nomo. Lingvo: Latino">Vinicius</span> revenis hejmen. En la <em><span class="fremda" lang="la" title="Ne-Esperanta teksto. Lingvo: Latino">atrium</span></em> atendis lin jam <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3558">— Mi estis sur Palatino — li diris. — Mi vidigis min tie intence kaj mi eksidis eĉ por kubludi. Ĉe <span class="nomo" lang="la" title="Ne-Esperanta nomo. Lingvo: Latino">Anicius</span> okazos ĉivespere festeno; mi anoncis, ke ni venos, sed nur post la noktomezo, ĉar antaŭe mi devas fortiĝi per dormo. Efektive, mi ĉeestos, kaj bone estus, se vi ankaŭ ĉeestus.</p>

 <p id="cf3559">— Ĉu ne venis iaj novaĵoj de Niger, aŭ de <span class="nomo" lang="la" title="Ne-Esperanta nomo. Lingvo: Latino">Nazarius</span>? — demandis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3560">— Ne. Ni vidos ilin nur noktomeze. Ĉu vi rimarkis, ke pretiĝas fulmotondro?</p>

 <p id="cf3561">— Jes.</p>

 <p id="cf3562">— Morgaŭ devas okazi spektaklo kun krucumitaj kristanoj, eble tamen pluvo malhelpos.</p>

 <p id="cf3563">Dirinte ĉi tion, li proksimiĝis kaj, tuŝinte la ŝultron de <span class="nomo" lang="la" title="Ne-Esperanta nomo. Lingvo: Latino">Vinicius</span> diris:</p>

 <p id="cf3564">— Ŝin tamen vi ne vidos sur kruco, sed en Korioloj. Je Kastoro! mi ne fordonus la momenton, en kiu ni ŝin liberigos, por ĉiuj gemoj de Romo. La vespero jam estas proksima.</p>

 <p id="cf3565">Efektive la vespero proksimiĝadis, kaj la mallumo komencis vuali la urbon pli frue, ol ordinare, kaŭze de la nuboj, kiuj kovris la tutan horizonton. Je la vesperiĝo falis abunda pluvo, kiu, vaporante sur la ŝtonoj, brulantaj de la tuttaga varmego, plenigis per nebulo la stratojn de la urbo. Poste alterne jen iĝadis kviete, jen denove pasadis mallongaj pluvoj.</p>

 <p id="cf3566">— Ni rapidu — diris fine <span class="nomo" lang="la" title="Ne-Esperanta nomo. Lingvo: Latino">Vinicius</span> — pro la fulmotondro povas okazi, ke oni pli frue elportos la korpojn el la malliberejo.</p>

 <p id="cf3567">— Ni jam iru — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3568">Kaj surmetinte gallajn mantelojn kun kapuĉoj, ili eliris tra ĝardena pordeto sur la straton. <span class="nomo" lang="la" title="Ne-Esperanta nomo. Lingvo: Latino">Petronius</span> armis sin krome per mallonga roma ponardo, nomata <em><span class="fremda" lang="la" title="Ne-Esperanta teksto. Lingvo: Latino">sica</span></em>, kiun li ĉiam kunprenadis en noktaj ekskursoj.</p>

 <p id="cf3569">La stratoj pro la fulmotondro estis senhomaj. De tempo al tempo fulmo disŝiris la nubojn, lumigante per akra brilo freŝajn murojn de novkonstruitaj aŭ nur konstruataj domoj kaj malsekajn ŝtonojn, per kiuj estis pavimitaj la stratoj. Ĉe tia lumo ili ekvidis fine, post sufiĉe langa vojo, termonteton, sur kiu staris malgranda templo de Libitino, kaj apud la monteto grupon, konsistantan el muloj kaj ĉevaloj.</p>

 <p id="cf3570">— Niger! — vokis <span class="nomo" lang="la" title="Ne-Esperanta nomo. Lingvo: Latino">Vinicius</span> mallaŭte.</p>

 <p id="cf3571">— Mi estas, sinjoro! — aŭdiĝis voĉo en la pluvo.</p>

 <p id="cf3572">— Ĉio estas preta?</p>

 <p id="cf3573">— Jes, mia kara. Tuj kiam mallumiĝis, ni estis ĉi-loke. Sed rifuĝu sub la remparon, aŭ vi trae malsekiĝos. Kia fulmotondro! Mi supozas, ke hajlos.</p>

 <p id="cf3574">La timo de Niger montriĝis prava, ĉar baldaŭ venis hajlo, komence eta, poste ĉiam pli dika kaj densa. La aero tuj malvarmiĝis.</p>

 <p id="cf3575">Kaj ili, starante sub la remparo, ŝirmitaj kontraŭ la vento kaj glaciaj ĵetaĵoj, interparolis per mallaŭtaj voĉoj.</p>

 <p id="cf3576">— Se eĉ iu nin ekvidus — parolis Niger — venos al li nenia suspekto, ĉar ni aspektas kiel homoj, kiuj volas traatendi la fulmotondron. Sed mi timas, ke oni ne prokrastu la elportadon de la kadavroj ĝis morgaŭ.</p>

 <p id="cf3577">— La hajlo ne daŭros longe — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Ni devas atendi, eĉ ĝis la tagiĝo.</p>

 <p id="cf3578">Ili atendis efektive, aŭskultante, ĉu ne atingos ilin eĥo de la portantaro. La hajlo pasis, vere, sed tuj poste komencis muĝi pluvego. Iafoje ekblovadis vento kaj portis de la Malbonodoraj kavoj teruran odoron de la putrantaj korpoj, kiujn oni enterigadis malprofunde kaj malzorge.</p>

 <p id="cf3579">Subite Niger diris:</p>

 <p id="cf3580">— Mi vidas en la nebulo lumeton... unu, du, tri... Tio estas torĉoj!</p>

 <p id="cf3581">Kaj li turnis sin al la sklavoj:</p>

 <p id="cf3582">— Atentu, ke la muloj ne ronku!...</p>

 <p id="cf3583">— Ili venas! — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3584">Efektive la lumoj iĝadis ĉiam pli klaraj. Post momento oni jam povis distingi la torĉoflamojn. balanciĝantajn pro la vento.</p>

 <p id="cf3585">Niger komencis krucosigni sin kaj preĝi. Dume la malserena procesio aliris pli proksimen kaj fine, atinginte la templeton de Libitino, ĝi haltis. <span class="nomo" lang="la" title="Ne-Esperanta nomo. Lingvo: Latino">Petronius</span>, <span class="nomo" lang="la" title="Ne-Esperanta nomo. Lingvo: Latino">Vinicius</span> kaj Niger alpremis sin en silento al la remparo, ne komprenante, kion ĝi signifas. Sed la irantoj haltis nur tial, por ĉirkaŭligi al si la vizaĝojn kaj buŝojn per tolpecoj, ŝirmante sin tiel de la sufoka malbonodoro, kiu ĉe la <em><span class="fremda" lang="la" title="Ne-Esperanta teksto. Lingvo: Latino">puticuli</span></em> mem estis simple neelportebla; poste ili levis la portilojn kun la kadavroj kaj ekiris pluen.</p>

 <p id="cf3586">Nur unu ĉerko haltis kontraŭ la templeto.</p>

 <p id="cf3587"><span class="nomo" lang="la" title="Ne-Esperanta nomo. Lingvo: Latino">Vinicius</span> ĵetis sin al ĝi, kaj post li <span class="nomo" lang="la" title="Ne-Esperanta nomo. Lingvo: Latino">Petronius</span>. Niger kaj du britaj sklavoj kun la portilo.</p>

 <p id="cf3588">Sed antaŭ ol ili alkuris en la mallumo aŭdiĝis dolorplena voĉo de <span class="nomo" lang="la" title="Ne-Esperanta nomo. Lingvo: Latino">Nazarius</span>:</p>

 <p id="cf3589">— Sinjoro, oni transkondukis ŝin kun <span class="nomo" lang="la" title="Ne-Esperanta nomo. Lingvo: Latino">Ursus</span> en la Eskvilinan malliberejon ... Ni portas alian korpon! kaj ŝin oni forprenis antaŭ la noktomezo!!</p>

 <p>...</p>

 <p id="cf3590"><span class="nomo" lang="la" title="Ne-Esperanta nomo. Lingvo: Latino">Petronius</span> revenis hejmen kun nubosimila vizaĝo kaj ne penis eĉ konsoli <span class="nomo" lang="la" title="Ne-Esperanta nomo. Lingvo: Latino">Vinicius</span>on. Li komprenis, ke pri eligo de <span class="nomo" lang="la" title="Ne-Esperanta nomo. Lingvo: Latino">Ligia</span> el la subteraĵoj de Eskvilino eĉ revi estus vane. Li supozis, ke verŝajne tial oni ŝin transportis el Tulianum, ke ŝi ne mortu pro febro kaj ne evitu la destinitan al ŝi amfiteatron. Sed ĝuste tio ĉi pruvis, ke oni zorgis ŝin kaj gardis pli atente, ol aliajn. <span class="nomo" lang="la" title="Ne-Esperanta nomo. Lingvo: Latino">Petronius</span> bedaŭris per la tuta animo same ŝin, kiel <span class="nomo" lang="la" title="Ne-Esperanta nomo. Lingvo: Latino">Vinicius</span>on, krom ĉi tio tamen incitislin la penso, ke unuafoje en la vivo li malsukcesis en io kaj ke unuafoje li estis venkita en batalo.</p>

 <p id="cf3591">— Fortuno ŝajnas min forlasi — li parolis al si — sed la dioj eraras, se ili kredas, ke mi konsentos tian ekzemple vivon, kiel lian.</p>

 <p id="cf3592">Ĉe tio li direktis la okulojn al <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu rigardis lin ankau per larĝiĝintaj pupiloj.</p>

 <p id="cf3593">— Kio estas al vi? Vi havas febron? — diris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3594">Kaj ĉi tiu respondis per ia stranga, rompita kaj malrapida voĉo, kvazaŭ malsana infano:</p>

 <p id="cf3595">— Mi tamen kredas, ke Li povas ŝin redoni al mi.</p>

 <p id="cf3596">Super la urbo bruis ciam pli mallaŭte lastaj resonoj de la fulmotondro.</p>

 </div>

 <div class="chapitro" id="quovadis58"> <h3 id="cf3597">ĈAPITRO <span class="num" title="">LVIII</span> </h3> <p id="cf3598">Tritaga pluvo, fenomeno escepta en Romo dum somero, kaj hajlo, falanta kontraŭ la natura ordo ne nur tage kaj vespere, sed ankaŭ nokte, interrompis la cirkludojn. La popolon ekkaptis timo. Oni antaŭdiradis malbonan vinberrikolton, kaj kiam unu posttagmezon tondro fandis sur Kapitolo bronzan statuon de Cereso, oni ordonis oferdonojn en la templo de Jovo la Savanto. La pastroj de Cereso disvastigis la famon, ke la kolero de la dioj turnis sin kontraŭ la urbon pro tro malrapida punado de la kristanoj, la amasoj komencis do insisti, ke senkonsidere je la vetero oni rapidigu la daŭrigadon de la cirkludoj, kaj ĝojo ekregis la tutan Romon, kiam oni anoncis fine, ke post tritaga interrompo la <em><span class="fremda" lang="la" title="Ne-Esperanta teksto. Lingvo: Latino">ludus</span></em> rekomenciĝos.</p>

 <p id="cf3599">Dume revenis ankaŭ la belvetero. La amfiteatro pleniĝis per hommiloj de la tagiĝo ĝis la nokto kaj la cezaro venis same frue kun la vestpastrinoj kaj la kortego. La spektaklo devis komenciĝi per interbatalo de la kristanoj, kiujn oni tiucele alivestis kiel gladiatorojn kaj donis al ili ĉiujn armilojn, kiujn uzadis profesiaj luktistoj por ataka kaj defenda batalo. Nun tamen la esperoj montriĝis trompaj. La kristanoj ĵetis sur la sablon la retojn, forkegojn, lancojn kaj glavojn, anstataŭe ili komencis ĉirkaŭbraki unu alian kaj kuraĝigadi sin reciproke al persisto kontraŭ la torturoj kaj morto. Tiam profunda ofendo kaj indigno ekregis la korojn de la amasoj. Unuj riproĉis al ili malkuraĝon kaj timemon, aliaj asertis, ke ili ne volas batali spite al la popolo, pro malamo al ĝi kaj tial, por ĝin senigi de la ĝojo, kiun kaŭzas ĉiam la vido de braveco. Fine laŭ la ordono de la cezaro oni ellasis kontraŭ ilin verajn gladiatorojn, kiuj elbuĉis la genuantajn kaj sendefendajn kristanojn en unu momento.</p>

 <p id="cf3600">Sed post la forigo de la kadavroj la spektaklo ĉesis esti batalo kaj ŝanĝis sin en vicon da mitologiaj scenoj, projektitaj de la cezaro mem. Oni do vidis Herkulon, brulantan en fajro sur la monto Eto. <span class="nomo" lang="la" title="Ne-Esperanta nomo. Lingvo: Latino">Vinicius</span> ektremis pro la penso, ke la rolon de Herkulo oni destinis eble al <span class="nomo" lang="la" title="Ne-Esperanta nomo. Lingvo: Latino">Ursus</span>, sed videble ne venis ankoraŭ vico por la fidela servanto de <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar sur la ŝtiparo forbrulis iu alia kristano, tute nekonata al <span class="nomo" lang="la" title="Ne-Esperanta nomo. Lingvo: Latino">Vinicius</span>. Tamen en la sekvinta sceno <span class="nomo" lang="la" title="Ne-Esperanta nomo. Lingvo: Latino">Chilo</span>, kiun la cezaro ne volis forpermesi el la cirko, ekvidis konatajn al si homojn. Oni scenigis la morton de Dedalo<a class="noto" title="Ligilo al “#noto-quo-vadis-19”" href="#noto-quo-vadis-19" id="quo-vadis-19">*</a> kaj Ikaro. La rolon de Dedalo prezentis <span class="nomo" lang="la" title="Ne-Esperanta nomo. Lingvo: Latino">Euricius</span>, la sama maljunulo, kiu iam donis al <span class="nomo" lang="la" title="Ne-Esperanta nomo. Lingvo: Latino">Chilo</span> la signon de fiŝo; Ikaron prezentis lia filo, <span class="nomo" lang="la" title="Ne-Esperanta nomo. Lingvo: Latino">Quartus</span>. Oni levis ilin ambaŭ supren per speciala aparato kaj poste oni faligis ilin subite de grandega alteco, ĉe kio la juna <span class="nomo" lang="la" title="Ne-Esperanta nomo. Lingvo: Latino">Quartus</span> falis tiel proksime al la cezara podio, ke li surŝprucigis per sango ne nur la eksterajn ornamaĵojn, sed ankaŭ la purpurtegitan apogilon. <span class="nomo" lang="la" title="Ne-Esperanta nomo. Lingvo: Latino">Chilo</span> ne vidis la falon, ĉar li fermis la okulojn, li aŭdis nur la obtuzan frapon de la korpo, kaj kiam post momento li ekvidis sangon tuj apud si, li preskaŭ svenis duafoje. Sed la scenoj ŝanĝiĝadis rapide. Malgloraj suferoj de virgulinoj, antaŭ la morto malvirgigataj de gladiatoroj, alivestitaj kiel bestoj, ĝojigis la korojn de la amaso. Oni vidis pastrinojn de Cibelo kaj Cereso, oni vidis Danaidojn, oni vidis Dirceon kaj Pasifaon, oni vidis fine neaĝajn knabinetojn, disŝiratajn de sovaĝaj ĉevaloj. La popolo aplaŭdis ĉiam novajn elpensojn de la cezaro, kiu, fiera pro ili kaj feliĉa pro la aplaŭdoj, ne forigis nun eĉ por unu momento la smeraldon de la okulo, rigardante la blankajn korpojn, disŝiratajn per fero, kaj la konvulsiajn tremojn de la viktimoj. Oni tamen prezentis ankaŭ scenojn el la historio de la urbo. Post la virgulinoj oni vidis <span class="nomo" lang="la" title="Ne-Esperanta nomo. Lingvo: Latino">Mucius</span>on <span class="nomo" lang="la" title="Ne-Esperanta nomo. Lingvo: Latino">Scaevola</span>n, kies mano, fiksita al tripiedo kun fajro, plenigis la amfiteatron per la odoro de brulanta karno, sed kiu, kiel la vera <span class="nomo" lang="la" title="Ne-Esperanta nomo. Lingvo: Latino">Scaevola</span>, staris sen ĝemo, kun okuloj levitaj supren kaj kun preĝa flustro sur la nigriĝintaj lipoj. Kiam oni lin finmortigis kaj fortrenis la korpon en la <em><span class="fremda" lang="la" title="Ne-Esperanta teksto. Lingvo: Latino">spoliarium</span></em>, sekvis la ordinara tagmeza interrompo de la spektaklo. La cezaro kun la vestpastrinoj kaj aŭgustanoj forlasis la teatron kaj direktis sin en speciale starigitan grandegan skarlatan tendon, kie oni preparis por li kaj por la gastoj luksan <em><span class="fremda" lang="la" title="Ne-Esperanta teksto. Lingvo: Latino">prandium</span></em>. La amasoj plejparte sekvis lian ekzemplon kaj, fluante eksteren, dismetis sin en pentrindaj grupoj apud la tendo, por ripozigi la membrojn, lacajn pro la longa sidado, kaj konsumi manĝaĵojn, kiujn sklavoj abunde disportadis laŭ la cezara favoro. Nur la plej scivolaj, forlasinte siajn lokojn, venis malsupren sur la arenon kaj, tuŝante per la fingroj la sablon, glueman de l’ sango, diskutis kiel spertuloj kaj cirkamantoj pri tio, kio jam okazis kaj kio estis ankoraŭ okazonta. Baldaŭ tamen foriris ankaŭ la diskutantoj, por ne malfruiĝi al la festeno; restis nur kelkaj homoj, kiujn retenis ne scivolo, sed kompato por la estontaj viktimoj.</p>

 <div id="noto-quo-vadis-19" class="noto "> <a class="noto" href="#quo-vadis-19">*</a> Dedalo, kiu laŭ aliaj mitoj sukcesis flugi de Kreto Sicilion, en la romaj amfiteatroj pereadis same kiel Ikaro.</div>

 <p id="cf3601">Tiuj ĉi kaŝis sin en la interbenkoj aŭ en la malpli altaj vicoj, kaj dume oni ebenigis la arenon kaj komencis fosi en ĝi kavojn, unu apud alia, vice, tra la tuta areno, de rando al rando, tiel, ke ilia lasta vico troviĝis dekkelkajn paŝojn de la cezara podio. El ekster la cirko aŭdiĝadis bruo de la popolo, ekkrioj kaj aplaŭdoj, kaj ĉi tie kun febra rapideco oni faris preparojn al iaj novaj turmentoj. Subite malfermiĝis la <em><span class="fremda" lang="la" title="Ne-Esperanta teksto. Lingvo: Latino">cunicula</span></em> kaj el ĉiuj malfermaĵoj, kondukantaj sur la arenon, oni komencis elpeli arojn da kristanoj, nudaj kaj portantaj krucojn sur la ŝultroj. Eksvarmis de ili la tuta amfiteatro. Kuris maljunuloj, klinitaj sub la pezo de la traboj, apud ili fortaĝaj viroj, virinoj kun disligitaj haraj, sub kiuj ili penis kaŝi sian nudecon, nematuraj knabetoj kaj tute malgrandaj infanoj. La krucoj estis pliparte, kiel ankaŭ la viktimoj, ornamitaj per floroj. La cirka servistara, vipante la malfeliĉulojn per batiloj, devigis ilin meti la krucojn apud la pretaj kavoj kaj mem viciĝi apude. Tiel devis perei tiuj, kiujn pro manko de tempo ani ne elpuŝis sur la arenon viktime al la hundoj kaj sovaĝaj bestoj. Nun kaptis ilin nigraj sklavoj kaj, metante la viktimojn dorse sur la trabojn, komencis alnajli iliajn manojn al la krucbrakoj fervore kaj rapide, por ke la popolo, reveninte post la interrompo, trovu jam ĉiujn krucojn starigitajn. En la tuta amfiteatro aŭdiĝis nun la frapbruo de marteloj, kies eĥoj rebatis sin de la pli altaj vicoj, atingis eĉ la placon, ĉirkaŭantan la amfiteatron, kaj venis eĉ sub la tendon, en kiu la cezaro gastigis la vestpastrinojn kaj la korteganojn. Tie oni trinkis vinon, ŝercis pro <span class="nomo" lang="la" title="Ne-Esperanta nomo. Lingvo: Latino">Chilo</span> kaj flustris strangajn vortojn en la orelojn de la pastrinoj de Vesto; sur la areno dume svarmis laboro, najloj profundiĝadis en la manojn kaj piedojn de la kristanoj, grincis la fosiloj, ebenigantaj per tero la kavojn, en kiujn oni metis la krucojn.</p>

 <p id="cf3602">Sed inter la viktimoj, por kiuj nur post momento devis veni la vico, estis <span class="nomo" lang="la" title="Ne-Esperanta nomo. Lingvo: Latino">Crispus</span>. La leonoj ne havis tempon lin disŝiri, do oni destinis al li krucon, kaj li, ĉiam preta al morto, ĝojis, pensante, ke venas lia horo. Li aspektis hodiaŭ alie, ĉar lia seka korpo estis tute nudigita, nur hedera zonaĵo kovris liajn koksojn, kaj sur la kapo li havis kronon el rozoj. Sed en liaj okuloj brilis ĉiam la sama, nevenkebla energio kaj la sama vizaĝo, severa kaj fanatika, rigardis el sub la koronaĵo. Ne ŝanĝiĝis ankaŭ lia koro, ĉar kiel iam en la <em><span class="fremda" lang="la" title="Ne-Esperanta teksto. Lingvo: Latino">cuniculum</span></em> li minacis dian koleron al la kunfratoj, ĉirkaŭkudritaj per feloj, same ankaŭ hodiaŭ li admonis ilin severe, anstataŭ konsoli.</p>

 <p id="cf3603">— Danku al la Savinto — li parolis — ke Li permesas al vi morti en la sama maniero, kiel Li mem mortis. Eble parto de viaj kulpoj estos al vi pardonita pro tio, tremu tamen, ĉar la justeco devas esti plenumita kaj egalan rekompencon ne pavas ricevi malvirtulaj kaj virtulaj.</p>

 <p id="cf3604">Kaj liajn vortojn akompanis la resono de la marteloj, per kiuj oni alnajladis la manojn kaj piedojn de la viktimoj. Ĉiam pli da krucoj staris sur la areno, kaj li, turninte sin al la aro de tiuj, kiuj staris ankoraŭ, ĉiu ĉe sia lignaĵo, parolis plu:</p>

 <p id="cf3605">— Mi vidas malfermitan ĉielon, sed mi vidas ankaŭ abismon malfermitan... Mi mem ne scias, kiel mi respondos por mia vivo antaŭ la Sinjoro, kvankam mi kredis kaj malamis malbonon, kaj ne morton mi timas, sed leviĝon el mortintoj, ne torturon, sed juĝon, ĉar venas la tago de l’ kolero...</p>

 <p id="cf3606">Tiam subite el inter la pli proksimaj benkoj aŭdiĝis iu voĉo trankvila kaj solena:</p>

 <p id="cf3607">— Ne la tago de l’ kolero, sed la tago de l’ kompato, la tago de l’ savo kaj feliĉo, ĉar mi diras al vi, ke Kristo akceptas vin ĉiujn, konsolas kaj sidigos ĉe sia dekstra flanko. Fidu, ĉar jen la ĉielo malfermiĝas antaŭ vi.</p>

 <p id="cf3608">Je tiuj ĉi vortoj ĉiuj okuloj turnis sin al la benkoj; eĉ tiuj, kiuj jam pendis sur la krucoj, levis la palajn, martirajn kapojn kaj komencis rigardi al la paralanto.</p>

 <p id="cf3609">Kaj ĉi tiu proksimiĝis al la barilo, ĉirkaŭanta la arenon, kaj komencis krucosigni ilin.</p>

 <p id="cf3610"><span class="nomo" lang="la" title="Ne-Esperanta nomo. Lingvo: Latino">Crispus</span> etendis al li la brakon, kvazaŭ volante lin admoni, sed, ekvidinte lian vizaĝon, li mallevis la manon, poste liaj genuoj fleksiĝis kaj la buŝo elflustris:</p>

 <p id="cf3611">— Paŭlo la apostolo!</p>

 <p id="cf3612">Je grandega miro de la cirka servistaro genuiĝis ĉiuj, kiujn oni ĝis nun ne alnajlis, kaj Paŭlo el Tarso turnis sin al <span class="nomo" lang="la" title="Ne-Esperanta nomo. Lingvo: Latino">Crispus</span>, dirante:</p>

 <p id="cf3613">— <span class="nomo" lang="la" title="Ne-Esperanta nomo. Lingvo: Latino">Crispus</span>, ne minacu al ili, ĉar jam hodiaŭ ili estos kun vi en la paradizo. Vi kredas, ke ili povas esti kondamnitaj? Sed kiu ilin kondamnos? Ĉu tion faros Dio, kiu oferis pro ili sian Filon? Ĉu Kristo, kiu mortis pro ilia savo, kiel ili mortas pro Lia nomo? Kaj kiel povas kondamni Tiu, kiu amas? Kiu kulpigos la elektitojn de Dio? Kiu diros pri tiu ĉi sango: Malbenita?</p>

 <p id="cf3614">— Sinjoro, mi malamis malbonon — respondis la maljuna pastro.</p>

 <p id="cf3615">— Kristo ordonis ami la homojn pli multe, ol malami malbonon, ĉar la fundamento de Lia instruo estas amo, ne malamo...</p>

 <p id="cf3616">— Mi pekis en la horo de la morto — respondis <span class="nomo" lang="la" title="Ne-Esperanta nomo. Lingvo: Latino">Crispus</span>.</p>

 <p id="cf3617">Kaj li komencis bati sian bruston.</p>

 <p id="cf3618">Subite administranto de la benkoj proksimiĝis al la apostolo kaj demandis:</p>

 <p id="cf3619">— Kiu estas vi, kiu parolas al la kondamnitoj?</p>

 <p id="cf3620">— <span class="nomo" lang="la" title="Ne-Esperanta nomo. Lingvo: Latino">Roma</span> civitano — respondis trankvile Paŭlo.</p>

 <p id="cf3621">Poste, turninte sin al <span class="nomo" lang="la" title="Ne-Esperanta nomo. Lingvo: Latino">Crispus</span>, li diris:</p>

 <p id="cf3622">— Fidu, ĉar difavora estas ĉi tiu tago, kaj mortu en paco, servanto de Dio.</p>

 <p id="cf3623">Du negroj proksimiĝis en ĉi tiu momento al <span class="nomo" lang="la" title="Ne-Esperanta nomo. Lingvo: Latino">Crispus</span>, por meti lin sur la trabojn, sed li rigardis ankoraŭ fojon ĉirkaŭen kaj vokis:</p>

 <p id="cf3624">— Fratoj miaj, preĝu pro mi!</p>

 <p id="cf3625">Kaj lia vizaĝo perdis la kutiman severecon, la ŝtonaj trajtoj alprenis la esprimon de trankvilo kaj dolĉeco. Li mem etendis la manojn laŭlonge de la krucbrakoj, por faciligi la laboron, kaj, rigardante rekten en la ĉielon, komencis preĝi fervore. Li ŝajnis nenion senti, ĉar kiam la najloj enprofundiĝadis en liajn manojn, plej eta tremo ne ekskuis lian korpon, nek aperis sur lia vizaĝo ia dolorgrimaco: li preĝis, dum oni alnajlis liajn piedojn, li preĝis, dum oni levis la krucon kaj piedpremis la teron ĉirkaŭe. Nur, kiam la amasoj kun rido kaj ekkrioj komencis plenigi la amfiteatron, la brovoj de la maljunulo iom kuntiriĝis. kvazaŭ li kolerus, ke la idolana popolo konfuzas al li la trankvilon kaj pacon de la dolĉa morto.</p>

 <p id="cf3626">Sed jam antaŭe oni levis ĉiujn krucojn tiel, ke sur la areno elkreskis kvazaŭ arbaro kun homoj, pendantaj sur la arboj. Sur la brakojn de la krucoj kaj sur la kapojn de la martiroj faladis la brilo de la suno, kaj sur la arenon — densaj ombroj, formantaj kvazaŭ nigran, implikitan kradon, meze de kiu trabriladis flava sablo. Ĝi estis spektaklo, en kiu la tuta plezuro de la popolo konsistis en observado de la malrapida agonio. Sed neniam ĝis nun oni vidis tian densaĵon da krucoj. La areno estis tiel ŝtopita per ili, ke la cirka servistaro apenaŭ povis trapuŝi sin inter la krucoj. Ĉe la rando pendis plejparte virinoj, sed <span class="nomo" lang="la" title="Ne-Esperanta nomo. Lingvo: Latino">Crispus</span>on, kiel ĉefulon, oni starigis preskaŭ tuj antaŭ la cezara podio, sur grandega kruco, ĉirkaŭplektita de malsupre per lonicero. Neniu el la viktimoj mortis ankoraŭ, sed kelkaj el tiuj, kiujn oni alnajlis unue, svenis. Neniu ĝemis kaj neniu vokis kompaton. Kelkaj pendis kun kapoj klinitaj sur la ŝultrojn aŭ mallevitaj sur la brustojn, kvazaŭ lulitaj al dormo; aliaj kvazaŭ en medito, aliaj, rigardante ankoraŭ la ĉielon, movis mallaŭte la lipojn. En tiu terura arbaro de l’ krucoj, en tiuj etenditaj korpoj, en la silento de la viktimoj estis tamen io terura. La popolo, kiu, sata post la festeno kaj ĝoja, eniradis la cirkon kun ekkrioj, eksilentis, ne sciante, sur kiu korpo fiksi la okulojn kaj kion pensi. La nudeco de la streĉitaj virinaj figuroj ĉesis eksciti ĝian voluptemon. Oni ne faris eĉ la kutimajn vetojn pri tio, kiu mortos pli baldaŭ, kiujn oni faradis ordinare, se sur la areno aperadis malpli granda nombro da kondamnitoj. Ŝajnis, ke la cezaro ankaŭ enuas, ĉar, turninte la kapon flanken, li bonigadis sur si kolĉenon per maldiligenta gesto, kun vizaĝo apatia kaj dormema.</p>

 <p id="cf3627">Subite la pendanta kontraŭe <span class="nomo" lang="la" title="Ne-Esperanta nomo. Lingvo: Latino">Crispus</span>, kiu antaŭ momento havis okulojn fermitajn, kiel homo sveninta aŭ agonianta, malfermis ilin kaj komencis rigardi la cezaron.</p>

 <p id="cf3628">Lia vizaĝo alprenis denove esprimon tiel senindulgan kaj la rigardo ekflamis per tia fajro, ke la aŭgustanoj komencis flustri inter si, montrante lin per la fingroj, kaj fine la cezaro mem turnis al li la atenton kaj pezmove levis la smeraldon al la okulo.</p>

 <p id="cf3629">Sekvis kompleta silento. La okuloj de la rigardantoj estis fiksitaj sur <span class="nomo" lang="la" title="Ne-Esperanta nomo. Lingvo: Latino">Crispus</span>, kiu penis movi la dekstran manon, kvazaŭ li volus deŝiri ĝin de la trabo.</p>

 <p id="cf3630">Post momento lia brusto ekŝvelis, la ripoj kurbiĝis eksteren kaj li komencis voki:</p>

 <p id="cf3631">— Patrinmurdinto! — ve al vi!!</p>

 <p id="cf3632">La aŭgustanoj, ekaŭdinte la senpardonan insulton, elcelitan al la sinjoro de la mondo antaŭ milhomaj amasoj, ne kuraĝis spiri. <span class="nomo" lang="la" title="Ne-Esperanta nomo. Lingvo: Latino">Chilo</span> rigidiĝis. La cezaro ektremis kaj ellasis la smeraldon el la fingroj.</p>

 <p id="cf3633">La popolo ankaŭ retenis la spiron en la brusto. La voĉo de <span class="nomo" lang="la" title="Ne-Esperanta nomo. Lingvo: Latino">Crispus</span> sonis ĉiam pli potence en la tuta amfiteatro:</p>

 <p id="cf3634">— Ve al vi, kiu murdis la edzinon kaj fraton, ve al vi, Antikristo! Abismo malfermiĝas antaŭ vi, morto etendas al vi siajn manojn kaj tombo vin atendas. Ve al vi, viva kadavro, ĉar vi mortos en teruro kaj estos kondamnita por eterne!!!</p>

 <p id="cf3635">Kaj ne povante deŝiri la alnajlitan manon de la ligno, terure streĉita, timiga, dum la vivo ankoraŭ simila al skeleto, senpardona kiel la destino, li skuis la blankan barbon super la podio de <span class="nomo" lang="la" title="Ne-Esperanta nomo. Lingvo: Latino">Nero</span>, disŝutante kune per la movoj de la kapo rozajn petalojn el la plektaĵo, metita sur lian kranion</p>

 <p id="cf3636">— Ve al vi, murdisto! tropleniĝis via mezuro kaj proksimiĝas via horo!!!</p>

 <p id="cf3637">Ĉe tio li faris lastan fortostreĉon: ŝajnis dum momento, ke li deŝiros la manon de la kruco kaj etendos ĝin minace super la cezaro, sed subite liaj malgrasaj brakoj longiĝis ankoraŭ pli, la korpo malstreĉiĝis malsupren, la kapo falis sur la bruston, kaj li mortis.</p>

 <p id="cf3638">En la kruca arbaro la pli malfortaj komencis jam ankaŭ endormiĝadi por eterne.</p>

 </div>

 <div class="chapitro" id="quovadis59"> <h3 id="cf3639">ĈAPITRO <span class="num" title="">LIX</span> </h3> <p id="cf3640">Sinjoro — parolis <span class="nomo" lang="la" title="Ne-Esperanta nomo. Lingvo: Latino">Chilo</span> — nun la maro estas kiel olivoleo kaj la ondoj ŝajnas dormi... Ni iru Aĥajon. Tie vin atendas la famo de Apolono, tie vin atendas laŭrokronoj, triumfoj, tie la homoj adoros vin kiel dion kaj la dioj vin akceptos kiel sian egalulon, dum ĉi tie...</p>

 <p id="cf3641">Kaj li interrompis, ĉar lia malsupra lipo komencis tremi tiel forte, ke la vortoj ŝanĝiĝis en nekompreneblajn sonojn</p>

 <p id="cf3642">— Ni iros, kiam la cirkludoj estos finitaj — respondis <span class="nomo" lang="la" title="Ne-Esperanta nomo. Lingvo: Latino">Nero</span>. — Mi scias, ke eĉ nun kelkaj nomas la kristanojn <em><span class="fremda" lang="la" title="Ne-Esperanta teksto. Lingvo: Latino">innoxia corpora</span></em>. Se mi forveturus, komencus gin ripeti ĉiuj. Kial vi timas, putra fungo?</p>

 <p id="cf3643">Dirinte ĉi tion, li sulkigis la frunton, sed komencis rigardi <span class="nomo" lang="la" title="Ne-Esperanta nomo. Lingvo: Latino">Chil</span>on per demandaj okuloj, kvazaŭ atendante de li klarigon, ĉar li mem ŝajnigis nur trankvilon. Dum la lasta spektaklo li mem ektimis la vortojn de <span class="nomo" lang="la" title="Ne-Esperanta nomo. Lingvo: Latino">Crispus</span> kaj, reveninte hejmen, ne povis endormiĝi pro furiozo kaj honto, sed kune pro timo. Subite la superstiĉa <span class="nomo" lang="la" title="Ne-Esperanta nomo. Lingvo: Latino">Vestinus</span>, kiu aŭskultis silente ilian interparolon, rigardis ĉirkaŭen kaj diris per mistera voĉo:</p>

 <p id="cf3644">— Aŭskultu, sinjoro, la vortojn de ĉi tiu maljunulo... en tiuj kristanoj estas io stranga... Ilia dio donas al ili facilan morton, sed li povas esti venĝema...</p>

 <p id="cf3645">Je tio ĉi <span class="nomo" lang="la" title="Ne-Esperanta nomo. Lingvo: Latino">Nero</span> diris rapide:</p>

 <p id="cf3646">— Ne mi aranĝas la cirkludojn, sed <span class="nomo" lang="la" title="Ne-Esperanta nomo. Lingvo: Latino">Tigellinus</span></p>

 <p id="cf3647">— Jes! mi! — respondis <span class="nomo" lang="la" title="Ne-Esperanta nomo. Lingvo: Latino">Tigellinus</span>, kiun atingis la respondo de la cezaro. — Mi ilin aranĝas, kaj mi mokas ĉiujn kristanajn diojn. <span class="nomo" lang="la" title="Ne-Esperanta nomo. Lingvo: Latino">Vestinus</span>, ho sinjoro, estas veziko, plenblovita per superstiĉoj, kaj ĉi tiu brava greko estus preta morti pro timo je la vido de kokino, hirtiĝinta por defendi siajn idojn.</p>

 <p id="cf3648">— Bone — diris <span class="nomo" lang="la" title="Ne-Esperanta nomo. Lingvo: Latino">Nero</span> — sed de nun ordonu fortranĉadi al la kristanoj la langojn, aŭ ŝtopadi iliajn buŝojn.</p>

 <p id="cf3649">— Ŝtopos ilin fajro, ho dia.</p>

 <p id="cf3650">— Ve al mi! — ekĝemis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3651">Sed la cezaro, kiun kuraĝigis la maltima certeco de <span class="nomo" lang="la" title="Ne-Esperanta nomo. Lingvo: Latino">Tigellinus</span>, komencis ridi kaj diris, montrante la maljunan grekon:</p>

 <p id="cf3652">— Rigardu, kiel aspektas ido de Aĥilo!</p>

 <p id="cf3653">Efektive <span class="nomo" lang="la" title="Ne-Esperanta nomo. Lingvo: Latino">Chilo</span> aspektis terure. La lastaj haroj sur lia kranio tute blankiĝis, en la vizaĝo ŝtoniĝis la esprimo de ia terura maltrankvilo, timo kaj premiteco. Iafoje li ŝajnis ankaŭ kvazaŭ konsternita kaj duone konscia. Ofte li ne respondadis al demandoj, alifoje li iĝadis kolera kaj tiel aroganta, ke la aŭgustanoj preferis lin ne inciti.</p>

 <p id="cf3654">Tia momento trafis lin ankaŭ nun.</p>

 <p id="cf3655">— Faru kun mi, kion vi volas, sed al la cirkludoj mi plu ne iros! — li ekkriis malespere, klakante per la fingroj</p>

 <p id="cf3656"><span class="nomo" lang="la" title="Ne-Esperanta nomo. Lingvo: Latino">Nero</span> rigardis lin momente kaj, turninte sin al <span class="nomo" lang="la" title="Ne-Esperanta nomo. Lingvo: Latino">Tigellinus</span>, diris:</p>

 <p id="cf3657">— Gardu, ke en la ĝardenoj ĉi tiu stoiko estu proksime al mi. Mi volas vidi, kiel impresos lin niaj torĉoj.</p>

 <p id="cf3658"><span class="nomo" lang="la" title="Ne-Esperanta nomo. Lingvo: Latino">Chilo</span> ektimis tamen la minacon, sonantan en la voĉo de la cezaro.</p>

 <p id="cf3659">— Sinjoro — li diris — mi vidos nenion, ĉar mi ne vidas nokte.</p>

 <p id="cf3660">Kaj la cezaro respondis kun terura rideto:</p>

 <p id="cf3661">— La nokto estos luma, kiel tago.</p>

 <p id="cf3662">Poste li turnis sin al aliaj aŭgustanoj, kun kiuj li komencis paroli pri vetkuroj, kiujn li intencis aranĝi en la fino de la cirkludoj.</p>

 <p id="cf3663">Al <span class="nomo" lang="la" title="Ne-Esperanta nomo. Lingvo: Latino">Chilo</span> proksimiĝis <span class="nomo" lang="la" title="Ne-Esperanta nomo. Lingvo: Latino">Petronius</span> kaj, tuŝinte lian ŝultron, diris:</p>

 <p id="cf3664">— Ĉu mi ne diris al vi? Vi ne eltenos.</p>

 <p id="cf3665">Kaj ĉi tiu respondis:</p>

 <p id="cf3666">— Mi volas ebriiĝi...</p>

 <p id="cf3667">Kaj li etendis sian tremantan manon al pokalo kun vino, sed ne povis ĝisporti ĝin al buŝo, kion vidante, <span class="nomo" lang="la" title="Ne-Esperanta nomo. Lingvo: Latino">Vestinus</span> forprenis de li la vazon kaj poste, alŝovinte sin proksimen, demandis kun vizaĝo scivola kaj timigita:</p>

 <p id="cf3668">— Ĉu persekutas vin Furioj? diru?...</p>

 <p id="cf3669">La maljunulo rigardis lin dum ia tempo kun malfermita buŝo, kvazaŭ li ne komprenus la demandon, kaj komencis palpebrumi.</p>

 <p id="cf3670">Kaj <span class="nomo" lang="la" title="Ne-Esperanta nomo. Lingvo: Latino">Vestinus</span> ripetis:</p>

 <p id="cf3671">— Ĉu persekutas vin Furioj?</p>

 <p id="cf3672">— Ne — respondis <span class="nomo" lang="la" title="Ne-Esperanta nomo. Lingvo: Latino">Chilo</span> — sed nokto estas antaŭ mi.</p>

 <p id="cf3673">— Kiel, nokto?... La dioj vin kompatu! Kiel, nokto?</p>

 <p id="cf3674">— Nokto terura kaj netravidebla, en kiu io movas sin kaj iras al mi. Sed mi ne scias, kio, kaj mi timas.</p>

 <p id="cf3675">— Ĉiam mi estis certa, ke ili estas sorĉistoj. Ĉu vi vidas ion en sonĝoj?</p>

 <p id="cf3676">— Ne, ĉar mi ne endormiĝas. Mi ne supozis, ke oni ilin tiel punos.</p>

 <p id="cf3677">— Ĉu vi ilin bedaŭras?</p>

 <p id="cf3678">— Por kio vi Verŝas tiom da sango? Ĉu vi aŭdis, kion diris tiu krucumito? Ve al ni!</p>

 <p id="cf3679">— Mi aŭdis — respondis mallaŭte <span class="nomo" lang="la" title="Ne-Esperanta nomo. Lingvo: Latino">Vestinus</span>. — Sed ili estas bruligistoj.</p>

 <p id="cf3680">— Malvere!</p>

 <p id="cf3681">— Kaj malamikoj de la homa gento.</p>

 <p id="cf3682">— Malvere!</p>

 <p id="cf3683">— Kaj akvovenenistoj.</p>

 <p id="cf3684">— Malvere!</p>

 <p id="cf3685">— Kaj infanmurdistoj...</p>

 <p id="cf3686">— Malvere!...</p>

 <p id="cf3687">— Kiel do? — demandis <span class="nomo" lang="la" title="Ne-Esperanta nomo. Lingvo: Latino">Vestinus</span> kun miro. — Vi ja mem diris ĉi tion kaj transdonis ilin en la manojn de <span class="nomo" lang="la" title="Ne-Esperanta nomo. Lingvo: Latino">Tigellinus</span>!</p>

 <p id="cf3688">— Tial ĉirkaŭprenis min nokto kaj morto venas al mi... Iafoje ŝajnas al mi, ke mi jam mortis, kaj ankaŭ vi ĉiuj.</p>

 <p id="cf3689">— Ne! la mortontoj estas ili, kaj ni vivas. Sed diru al mi, kion ili vidas, mortante?</p>

 <p id="cf3690">— Kriston...</p>

 <p id="cf3691">— Tio estas ilia dio? ĉu li estas potenca dio?</p>

 <p id="cf3692">Sed <span class="nomo" lang="la" title="Ne-Esperanta nomo. Lingvo: Latino">Chilo</span> respondis ankaŭ per demando:</p>

 <p id="cf3693">— Kio estas tiuj torĉoj, kiuj brulos morgaŭ en la ĝardenoj? Ĉu vi aŭdis, kion diris la cezaro?</p>

 <p id="cf3694">— Mi aŭdis kaj scias. Tiajn kondamnitojn oni nomas <em><span class="fremda" lang="la" title="Ne-Esperanta teksto. Lingvo: Latino">sarmentitii</span></em> kaj <em><span class="fremda" lang="la" title="Ne-Esperanta teksto. Lingvo: Latino">semaxii</span></em>... Oni vestos ilin per dolortunikoj, trasorbigitaj per rezino, alligos ilin al palisoj kaj fajrigos... Ke nur ilia dio ne faligu sur la urbon iajn terurajn batojn... <em><span class="fremda" lang="la" title="Ne-Esperanta teksto. Lingvo: Latino">Semaxii!</span></em> terura torturo!</p>

 <p id="cf3695">— Mi preferas ĉi tion, ĉar oni ne verŝos sangon — respondis <span class="nomo" lang="la" title="Ne-Esperanta nomo. Lingvo: Latino">Chilo</span>. — Ordonu al sklavo levi la pokalon al mia buŝo. Mi volas trinki, sed mi disverŝas la vinon, ĉar mia mano tremas pro maljuneco...</p>

 <p id="cf3696">Aliaj dume ankaŭ interparolis pri la kristanoj. La maljuna Domicius <span class="nomo" lang="la" title="Ne-Esperanta nomo. Lingvo: Latino">Afer</span> mokis ilin.</p>

 <p id="cf3697">— Estas da ili tia amaso — li parolis — ke ili povus estigi civilan militon; ĉu vi memoras, ke oni timis, ĉu ili ne volos sin defendi. Sed ili mortas, kiel ŝafoj.</p>

 <p id="cf3698">— Ili nur provu alie! — diris <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf3699">Je tio ekparolis <span class="nomo" lang="la" title="Ne-Esperanta nomo. Lingvo: Latino">Petronius</span>:</p>

 <p id="cf3700">— Vi eraras. Ili defendas sin.</p>

 <p id="cf3701">— Kiel nome?</p>

 <p id="cf3702">— Per pacienco.</p>

 <p id="cf3703">— Ĝi estas nova rimedo.</p>

 <p id="cf3704">— Sendube. Sed ĉu vi povas diri, ke ili mortas tiel, kiel simplaj krimuloj? Ne! Ili mortas tiel, kvazaŭ krimuloj estus tiuj, kiuj kondamnis ilin al la morto, tio estas ni kaj la tuta roma popolo.</p>

 <p id="cf3705">— Kiaj sensencaĵoj! — ekkriis <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf3706">— <em><span class="fremda" lang="la" title="Ne-Esperanta teksto. Lingvo: Latino">Hic abdera!</span></em><a class="noto" title="Ligilo al “#noto-quo-vadis-20”" href="#noto-quo-vadis-20" id="quo-vadis-20">*</a> — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <div id="noto-quo-vadis-20" class="noto "> <a class="noto" href="#quo-vadis-20">*</a> Esprimo, signifanta: “jen la plej granda stultulo”.</div>

 <p id="cf3707">Sed aliaj, frapitaj per la trafeco de lia rimarko, komencis rigardi lin kun miro kaj ripeti:</p>

 <p id="cf3708">— Vere! Io diferenca kaj stranga estas en ilia morto.</p>

 <p id="cf3709">— Mi diras al vi, ke ili vidas sian dion! — ekkriis <span class="nomo" lang="la" title="Ne-Esperanta nomo. Lingvo: Latino">Vestinus</span> deflanke.</p>

 <p id="cf3710">Tiam kelkaj aŭgustanoj turnis sin al <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3711">— He, maljunulo, vi ilin bone konas: diru al ni, kion ili vidas?</p>

 <p id="cf3712">Kaj la greko, kraĉinte la vinon sur la tunikon, respondis:</p>

 <p id="cf3713">— Leviĝon el mortintoj!</p>

 <p id="cf3714">Kaj li komencis tremegi tiel, ke la gastoj, sidantaj pli proksime, eksplodis per laŭta rido.</p>

 </div>

 <div class="chapitro" id="quovadis60"> <h3 id="cf3715">ĈAPITRO <span class="num" title="">LX</span> </h3> <p id="cf3716">De kelkaj tagoj <span class="nomo" lang="la" title="Ne-Esperanta nomo. Lingvo: Latino">Vinicius</span> pasigadis la noktojn ekster la domo. En la kapon de <span class="nomo" lang="la" title="Ne-Esperanta nomo. Lingvo: Latino">Petronius</span> venadis la penso, ke eble li denove preparis ian planon kaj laboras por liberigi <span class="nomo" lang="la" title="Ne-Esperanta nomo. Lingvo: Latino">Ligia</span>n el la Eskvilina malliberejo, li volis tamen pri nenio demandi, por ne alporti malfeliĉon al la penado. Tiu ĉi eleganta skeptikulo iĝis ankaŭ certagrade superstiĉa, aŭ pli ĝuste, de kiam li ne sukcesis elrabi la knabinon el la Mamertina subteraĵo, li ĉesis fidi al sia stelo.</p>

 <p id="cf3717">Li ne esperis cetere ankaŭ nun bonan rezulton de la penado de <span class="nomo" lang="la" title="Ne-Esperanta nomo. Lingvo: Latino">Vinicius</span>. La Eskvilina malliberejo, aranĝita albezone el la keloj de la domoj, kiujn oni detruis, por haltigi la brulon, ne estis vere tiel terura, kiel la malnova Tulianum apud Kapitolo, sed aliflanke ĝi estis centoble pli gardata. <span class="nomo" lang="la" title="Ne-Esperanta nomo. Lingvo: Latino">Petronius</span> bonege komprenis, ke oni transkondukis tien <span class="nomo" lang="la" title="Ne-Esperanta nomo. Lingvo: Latino">Ligia</span>n nur tial, ke ŝi ne mortu kaj ne evitu la amfiteatron, li povis do facile konjekti, ke ĝuste pro tiu ĉi kaŭzo oni gardas ŝin sendube, kiel la pupilon de l’ okulo.</p>

 <p id="cf3718">— Videble — li parolis al si — la cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span> destinas ŝin por ia spektaklo speciala, pli terura ol ĉiuj, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> pli facile mem pereos, ol li sukcesos ŝin liberigi.</p>

 <p id="cf3719"><span class="nomo" lang="la" title="Ne-Esperanta nomo. Lingvo: Latino">Vinicius</span> tamen ankaŭ perdis la esperon, ke li povos ŝin liberigi. Nune povis ĝin fari nur Kristo. La celo de la juna tribuno estis jam nur povi vidadi ŝin en la malliberejo.</p>

 <p id="cf3720">De kelka tempo ne lasis lin en trankvilo la penso, ke <span class="nomo" lang="la" title="Ne-Esperanta nomo. Lingvo: Latino">Nazarius</span> tamen penetris en la Mamertinan malliberejon, kiel dungito por la elportado de la kadavroj, li decidis do ankaŭ provi tiun ĉi rimedon.</p>

 <p id="cf3721">La estro de la Malbonodoraj kavoj, subaĉetita per grandega sumo, akceptis lin fine en sian servan anaron, kiun li sendadis ĉiunokte, por forprenadi la kadavrojn el la malliberejoj. La danĝero, ke <span class="nomo" lang="la" title="Ne-Esperanta nomo. Lingvo: Latino">Vinicius</span> povus esti rekonita, estis efektive malgranda. Ŝirmis lin kontraŭ tio: la nokto, la sklava vesto kaj la malbona lumigiteco de la malliberejoj. Al kiu povus cetere veni la ideo, ke patricio, nepo kaj filo de konsuloj, povis troviĝi inter la tombistaro, elmetita al la haladzoj de la malliberejoj kaj de la Malbonodoraj kavoj, kaj entreprenis la laboron, al kiu devigadis homojn nur sklaveco aŭ ekstrema mizero?</p>

 <p id="cf3722">Sed li, kiam venis la sopirata vespero, kun ĝojo zonis la koksojn, ligis ĉirkaŭ la kapo tolpecon, sorbigitan per terebinto, kaj kun batanta koro iris kun aro da aliaj sur Eskvilinon.</p>

 <p id="cf3723">La pretoriaj gardoj faris al ili neniajn malfacilaĵojn, ĉar ĉiuj estis provizitaj per konformaj <em><span class="fremda" lang="la" title="Ne-Esperanta teksto. Lingvo: Latino">tesserae,</span></em> kiujn la centuriestro ekzamenis ĉe la lumo de lanterno. Post momento malfermiĝis antaŭ ili la grandega pordo, kaj ili eniris.</p>

 <p id="cf3724"><span class="nomo" lang="la" title="Ne-Esperanta nomo. Lingvo: Latino">Vinicius</span> ekvidis antaŭ si vastan, arkplafonan kelon, el kiu oni pasadis en vicon de aliaj. Malfortaj meĉlampoj lumigadis la internon, plenegan de homoj. Kelkaj el ili kuŝis ĉe la muroj en profunda dormo, aŭ eble mortaj. Aliaj svarmis ĉirkaŭ grandega vazo kun akvo, staranta en la mezo, el kiu ili trinkis, kiel homoj, konsumataj de febro. Aliaj sidis sur la tero kun kubutoj apogitaj sur la genuoj, kun kapoj en la manoj; tie kaj ie dormis infanoj, alpremitaj al la patrinoj. Ĉirkaŭe oni aŭdis jen ĝemojn kaj laŭtan rapidan spiradon de malsanuloj, jen plorojn, jen flustrojn de preĝo, jen duonvoĉajn kantojn, jen malbenojn de la gardistoj. En la subteraĵo regis kadavra odoro kaj interpremo. En la krepuskaj profundaĵoj svarmis malhelaj figuroj, kaj pli proksime, ĉe la flagrantaj flametoj, oni vidis vizaĝojn palajn, teruritajn, kaviĝintajn kaj malsatajn, kun okuloj senbrilaj aŭ flamantaj de febro, kun bluetaj buŝoj, kun torentoj da ŝvito sur la fruntoj kaj kungluitaj haroj. En la anguloj laŭte deliris malsanuloj, aliaj vokis akvon, aliaj, ke oni ilin konduku al morto. Kaj tamen ĝi estis malliberejo malpli terura, ol la malnova Tulianum. Sub <span class="nomo" lang="la" title="Ne-Esperanta nomo. Lingvo: Latino">Vinicius</span> ekŝanceliĝis la piedoj je ĉi tiu vido kaj en lia brusto ekmankis spiro. Je la penso, ke <span class="nomo" lang="la" title="Ne-Esperanta nomo. Lingvo: Latino">Ligia</span> trovas sin meze de ĉi tiu mizero kaj teruro, la haroj hirtiĝis sur lia kapo kaj en la brusto morthaltis krio de malespero. La amfiteatro, la dentegoj de sovaĝaj bestoj, la krucoj — ĉio ĉi estis pli bona, ol tiuj teruraj subteraĵoj, plenaj de kadavra odoro, kie petegaj homaj voĉoj ripetadis el ĉiuj anguloj :</p>

 <p id="cf3725">— Konduku nin al morto!</p>

 <p id="cf3726"><span class="nomo" lang="la" title="Ne-Esperanta nomo. Lingvo: Latino">Vinicius</span> enigis la ungojn en la manojn, ĉar li sentis, ke ekmankas al li forto kaj ke li perdas la konscion. Ĉio, kion li suferis ĝis nun, la tuta amo kaj doloro, ŝanĝiĝis en li en unu mortavidon.</p>

 <p id="cf3727">Subite tuj apud li aŭdiĝis la voĉo de la estro de la Malbonadoraj kavoj:</p>

 <p id="cf3728">— Kiom da kadavroj vi havas hodiaŭ?</p>

 <p id="cf3729">— Ĉirkaŭ dekdu — respondis mallibereja gardisto — sed ĝis la mateno estas pli multe, ĉar kelkaj jam stertoras ĉe la muroj.</p>

 <p id="cf3730">Kaj li komencis plendi pri virinoj, ke ili kaŝas mortintajn infanojn, por pli longe havi ilin apude kaj ne fordoni, ĝis kiam estas eble, en la Malbonodorajn kavojn. Oni devas ekkonadi la kadavrojn nur laŭ la odoro, pro kio la aero, eĉ sen tio terura, malboniĝas ankoraŭ pli. “Mi preferus — li parolis — esti sklavo en kampara punlaborejo, ol gardi tiujn ĉi dumvive putrantajn hundojn”. La estro de la Kavoj konsolis lin, asertante, ke lia ofico ne estas pli facila. Dum tiu ĉi tempo <span class="nomo" lang="la" title="Ne-Esperanta nomo. Lingvo: Latino">Vinicius</span> reakiris la senton de la realeco kaj komencis rigardi ĉirkaŭen tra la subteraĵo, en kiu li tamen vane serĉis per la okuloj <span class="nomo" lang="la" title="Ne-Esperanta nomo. Lingvo: Latino">Ligia</span>n, pensante ĉe tio, ke eble li tute ŝin ne ekvidos, kiel longe si estos viva. La malliberejo konsistis el dekkelkaj keloj, kunigitaj inter si per freŝaj trafosaĵoj, kaj la tombejaj servistoj eniradis nur tien, el kie oni devis forpreni la korpojn de mortintoj, ekkaptis do lin timo, ke tio, kio kostis tiom da peno, eble utilos al li por nenio.</p>

 <p id="cf3731">Feliĉe lia patrono helpis al li.</p>

 <p id="cf3732">— La korpojn oni devas tuj elportadi — li diris — ĉar la malsano disvastiĝas ĉefe pro la kadavroj. Alie mortos same vi, kiel la malliberuloj.</p>

 <p id="cf3733">— Ni estas nur dek en ĉiuj keloj — respondis la gardisto — kaj ni devas ja dormi.</p>

 <p id="cf3734">— Do mi lasos al vi kvar miajn homojn, kiuj ĉirkaŭirados nokte la kelojn kaj atentos, ĉu iu ne mortis.</p>

 <p id="cf3735">— Ni trinkfestos morgaŭ, se vi tion faros. Ĉiun kadavron oni portu al provisto, ĉar venis la ordono, ke oni trapikadu la kolojn de la mortintoj, kaj poste — tuj en la Kavojn!</p>

 <p id="cf3736">— Bone, sed ni trinkfestos! — diris la estro de la Kavoj.</p>

 <p id="cf3737">Poste li elektis kvar homojn, inter ili ankaŭ <span class="nomo" lang="la" title="Ne-Esperanta nomo. Lingvo: Latino">Vinicius</span>on, kaj kun la ceteraj komencis meti la kadavrojn sur la portilojn.</p>

 <p id="cf3738"><span class="nomo" lang="la" title="Ne-Esperanta nomo. Lingvo: Latino">Vinicius</span> ekspiris. Li estis certa almenaŭ pri tio, ke li nun trovos <span class="nomo" lang="la" title="Ne-Esperanta nomo. Lingvo: Latino">Ligia</span>n.</p>

 <p id="cf3739">Kaj unue li komencis atente ekzameni la unuan subteraĵon. Li enrigardis ĉiujn angulojn, kien preskaŭ ne atingis la brilo de la meĉlampo, li rigardis figurojn, dormantajn ĉe la muroj sub ĉifonaj kovraĵoj, li rigardis la plej malsanajn, kiujn oni flankigis en apartan angulon, <span class="nomo" lang="la" title="Ne-Esperanta nomo. Lingvo: Latino">Ligia</span>n li povis tamen nenie trovi. En la dua kaj tria kelo lia serĉado restis same senfrukta.</p>

 <p id="cf3740">Dume la horo iĝis malfrua: la kadavroj estis elportitaj. La gardistoj kuŝiĝinte en la koridoroj, kunigantaj la kelojn, endormiĝis, la infanoj, lacaj de ploro, eksilentis, en la subteraĵo oni aŭdis nur spiradon de lacaj brustoj kaj kelkloke flustron de preĝo.</p>

 <p id="cf3741"><span class="nomo" lang="la" title="Ne-Esperanta nomo. Lingvo: Latino">Vinicius</span> eniris kun meĉlampo en kvaran laŭvice kelon, multe malpli grandan, kaj levinte la lumon supren, komencis rigardi ĉirkaŭen.</p>

 <p id="cf3742">Kaj subite li ektremis, ĉar ekŝajnis al li, ke ĉe kradita malfermaĵo en la muro li vidas la grandegan figuron de <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf3743">Do, forblovinte tuj la lumon, li proksimiĝis al li kaj demandis:</p>

 <p id="cf3744">— <span class="nomo" lang="la" title="Ne-Esperanta nomo. Lingvo: Latino">Ursus</span>, ĉu tio estas vi?</p>

 <p id="cf3745">La grandegulo turnis la kapon.</p>

 <p id="cf3746">— Kiu vi estas?</p>

 <p id="cf3747">— Vi ne rekonas min? — demandis la juna viro.</p>

 <p id="cf3748">— Vi estingis la lampon, kiel mi povas vin rekoni?</p>

 <p id="cf3749">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ekvidis en tiu ĉi momento <span class="nomo" lang="la" title="Ne-Esperanta nomo. Lingvo: Latino">Ligia</span>n, kuŝantan sur mantelo ĉe la muro, do, dirante nenion plu, li genuiĝis apud ŝi.</p>

 <p id="cf3750"><span class="nomo" lang="la" title="Ne-Esperanta nomo. Lingvo: Latino">Ursus</span> rekonis lin tiam kaj diris:</p>

 <p id="cf3751">— Gloro al Kristo! sed ne veku ŝin, sinjoro.</p>

 <p id="cf3752"><span class="nomo" lang="la" title="Ne-Esperanta nomo. Lingvo: Latino">Vinicius</span>, genuante rigardis ŝin tra larmoj. Malgraŭ la mallumo li povis distingi ŝian vizaĝon, kiu ekŝajnis al li pala, kiel alabastro, kaj ŝiajn malgrasiĝintajn brakojn. Kaj je ĉi tiu vido ekkaptis lin amo, simila al ŝiranta doloro, skuanta la animon ĝis la fundo mem, kaj kune tiel plena de kompato, kulto kaj adoro, ke, falinte sur la vizaĝon, li komencis premi al la buŝo la randon de la mantelo, sur kiu kuŝis tiu kapo, kara al li super ĉio.</p>

 <p id="cf3753"><span class="nomo" lang="la" title="Ne-Esperanta nomo. Lingvo: Latino">Ursus</span> dum longa tempo rigardis lin silente, fine li tamen ektiris lin je la tuniko.</p>

 <p id="cf3754">— Sinjoro — li demandis — kiel vi penetris ĉi tien, kaj ĉu vi venas, por ŝin savi?</p>

 <p id="cf3755"><span class="nomo" lang="la" title="Ne-Esperanta nomo. Lingvo: Latino">Vinicius</span> levis la kapon kaj dum momento ankoraŭ luktis kun la kortuŝo.</p>

 <p id="cf3756">— Montru al mi rimedon! — li diris.</p>

 <p id="cf3757">— Mi pensis, ke vi ĝin trovos, sinjoro. En mian kapon venas nur unu...</p>

 <p id="cf3758">Ĉe tio li turnis la okulojn al la kradita malfermaĵo, poste, kvazaŭ respondante al si mem, diris:</p>

 <p id="cf3759">— Jes!... Sed tie staras soldatoj...</p>

 <p id="cf3760">— Centurio da pretorianoj — respondis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3761">— Do — ni ne trairos!</p>

 <p id="cf3762">— Ne!</p>

 <p id="cf3763">La ligo frotis la frunton kaj demandis refoje:</p>

 <p id="cf3764">— Kiel vi eniris ĉi tien?</p>

 <p id="cf3765">— Mi havas signon de la estro de la Malbonodoraj kavoj...</p>

 <p id="cf3766">Kaj subite li interrompis, kvazaŭ iu penso trabrilus lian kapon.</p>

 <p id="cf3767">— Je la morto de l’ Savinto! — li komencis paroli per rapida voĉo. — Mi restos ĉi tie, kaj ŝi prenu mian signon, ligu la tolon ĉirkaŭ la kapo, kovru la ŝultrojn per la mantelo kaj eliru. Inter la tombistaj sklavoj estas kelkaj neaĝaj knaboj, do la pretorianoj ŝin ne ekkonos, kaj kiam ŝi foje atingos la domon de <span class="nomo" lang="la" title="Ne-Esperanta nomo. Lingvo: Latino">Petronius</span>, li savos ŝin!</p>

 <p id="cf3768">Sed la ligo mallevis la kapon sur la bruston kaj respondis:</p>

 <p id="cf3769">— Ŝi ne konsentus ĉi tion, ĉar ŝi vin amas, kaj krome ŝi estas malsana kaj ne povas stari propraforte. Kaj post momento li aldonis:</p>

 <p id="cf3770">— Se vi, sinjoro, kaj la nobla <span class="nomo" lang="la" title="Ne-Esperanta nomo. Lingvo: Latino">Petronius</span> ne povis eligi ŝin el la malliberejo, kiu kapablos ĝin fari?</p>

 <p id="cf3771">— Sole Kristo!</p>

 <p id="cf3772">Poste ili ambaŭ eksilentis. La ligo pensis en sia simpla kapo: “Li ja povus nin ĉiujn savi, sed se Li tion ne faras, ĝi signifas videble, ke venis la tempo de turmentoj kaj morto”. Kaj li konsentis tion por si mem, sed ĝis la fundo de la animo li bedaŭris ĉi tiun infanon, kiu kreskis sur liaj brakoj kaj kiun li amis super la vivo.</p>

 <p id="cf3773"><span class="nomo" lang="la" title="Ne-Esperanta nomo. Lingvo: Latino">Vinicius</span> denove genuiĝis apud <span class="nomo" lang="la" title="Ne-Esperanta nomo. Lingvo: Latino">Ligia</span>. Tra la kradita malfermaĵo en la subterejon enŝtelis sin radioj de la luno kaj lumigis ĝin pli bone, ol la sola meĉlampo, kiu flagris ankoraŭ super la pordo.</p>

 <p id="cf3774">Subite <span class="nomo" lang="la" title="Ne-Esperanta nomo. Lingvo: Latino">Ligia</span> malfermis la okulojn kaj, metinte siajn brulantajn manojn sur la manojn de <span class="nomo" lang="la" title="Ne-Esperanta nomo. Lingvo: Latino">Vinicius</span>, diris:</p>

 <p id="cf3775">— Mi vidas vin — kaj mi sciis, ke vi venos.</p>

 <p id="cf3776">Li ĵetis sin al ŝiaj manoj kaj komencis premi ilin al la frunto kaj koro, poste li levis ilin iom de la kuŝejo kaj apogis sur la propra brusto.</p>

 <p id="cf3777">— Mi venis, kara — li diris. — Kristo vin gardu kaj savu, ho <span class="nomo" lang="la" title="Ne-Esperanta nomo. Lingvo: Latino">Ligia</span>, mia amegata!</p>

 <p id="cf3778">Kaj li ne povis paroli plu, ĉar lia koro komencis hurli en la brusto pro doloro kaj amo, kaj la doloron li ne volis al ŝi malkaŝi.</p>

 <p id="cf3779">— Mi estas malsana, <span class="nomo" lang="la" title="Ne-Esperanta nomo. Lingvo: Latino">Marcus</span> — respondis <span class="nomo" lang="la" title="Ne-Esperanta nomo. Lingvo: Latino">Ligia</span> — kaj ĉu sur la areno, aŭ ĉi tie, en la malliberejo, mi devas morti... Sed mi preĝis, ke mi povu vin vidi antaŭe, kaj vi venis: Kristo min elaŭskultis!!</p>

 <p id="cf3780">Kaj dum li ne povis ankoraŭ eligi vortojn kaj nur premis ŝin al la brusto, ŝi parolis plu:</p>

 <p id="cf3781">— Mi vidadis vin tra la fenestro el Tulianum — kaj mi sciis, ke vi volis veni. Kaj nun la Savinto donis al mi momenton da konscio, por ke ni povu adiaŭi unu la alian. Mi jam iras al Li, <span class="nomo" lang="la" title="Ne-Esperanta nomo. Lingvo: Latino">Marcus</span>, sed mi amas vin kaj ĉiam mi vin amos.</p>

 <p id="cf3782"><span class="nomo" lang="la" title="Ne-Esperanta nomo. Lingvo: Latino">Vinicius</span> ekregis sin perforte, subpremis en si la doloron kaj komencis paroli per voĉo, kiun li penis igi trankvila:</p>

 <p id="cf3783">— Ne, kara! Vi ne mortos. La apostolo ordonis kredi kaj promesis preĝi pro vi, kaj li konis Kriston, Kristo lin amis kaj nenion al li rifuzos... Se vi devus morti, Petro ne ordonus al mi fidi, kaj li diris al mi: “Fidu!” — Ne, <span class="nomo" lang="la" title="Ne-Esperanta nomo. Lingvo: Latino">Ligia</span>! Kristo kompatos min... Li ne volas vian morton. Li ĝin ne allasos... Mi ĵuras al vi je la nomo de l’ Savinto, ke Petro preĝas pro vi!</p>

 <p id="cf3784">Sekvis silento. La sola meĉlampo, pendanta super la pordo, estingiĝis, sed anstataŭe la lumo de la luno enfluadis tra la tuta malfermaĵo. En la kontraŭa angulo de la kelo infano ekploris kaj eksilentis. El ekstere aŭdiĝadis nur la voĉoj de pretorianoj, kiuj post sia gardovico ludis apud la muro je <em><span class="fremda" lang="la" title="Ne-Esperanta teksto. Lingvo: Latino">scriptae duodecim</span></em>.</p>

 <p id="cf3785">— Ho <span class="nomo" lang="la" title="Ne-Esperanta nomo. Lingvo: Latino">Marcus</span> — respondis <span class="nomo" lang="la" title="Ne-Esperanta nomo. Lingvo: Latino">Ligia</span> — Kristo mem vokis al la Patro: “Forigu de mi ĉi tiun kalikon da maldolĉaĵo”, kaj tamen Li ĝin eltrinkis, Kristo mem mortis sur la kruco, kaj nun miloj pro Li pereas, kial do Li ŝparu min solan? Kiu mi estas, <span class="nomo" lang="la" title="Ne-Esperanta nomo. Lingvo: Latino">Marcus</span>? Mi aŭdis, kiel Petro diris, ke li ankaŭ mortos martire, kaj kiu mi estas kontraŭ li? Kiam venis al ni la pretorianoj, mi timis morton kaj torturon, sed nun mi ne timas plu. Rigardu, kiel terura estas la malliberejo — kaj mi iras ĉielen. Pensu, ke ĉi tie estas la cezaro, kaj tie — nia Savinto, bona kaj kompatema. Kaj ne ekzistas morto. Vi amas min, pensu do, kiel feliĉa mi estos. Ho, kara <span class="nomo" lang="la" title="Ne-Esperanta nomo. Lingvo: Latino">Marcus</span>, pensu, ke vi venos tien al mi.</p>

 <p id="cf3786">Ĉe tio ŝi eksilentis, por kapti spiron en sian malsanan bruston, poste ŝi levis al la buŝo lian manon:</p>

 <p id="cf3787">— <span class="nomo" lang="la" title="Ne-Esperanta nomo. Lingvo: Latino">Marcus</span>?</p>

 <p id="cf3788">— Kio, kara?</p>

 <p id="cf3789">Ne ploru pro mi, kaj memoru, ke vi venos tien al mi. Mallonge mi vivis, sed Dio donis al mi vian animon. Do mi volas diri al Kristo, ke kvankam mi mortis kaj kvankam vi rigardis mian morton kaj kvankam vi restis en doloro, vi tamen ne blasfemis kontraŭ Lia volo kaj ĉiam vi amas Lin. Vi ja amos Lin kaj elportos pacience mian morton? Ĉar tiam Li nin kunigos, kaj mi vin amas kaj volas esti kun vi...</p>

 <p id="cf3790">Ĉe tio denove ekmankis al ŝi spiro kaj per apenaŭ aŭdebla voĉo ŝi finis:</p>

 <p id="cf3791">— Promesu ĝin al mi, <span class="nomo" lang="la" title="Ne-Esperanta nomo. Lingvo: Latino">Marcus</span>!...</p>

 <p id="cf3792"><span class="nomo" lang="la" title="Ne-Esperanta nomo. Lingvo: Latino">Vinicius</span> ĉirkaŭprenis ŝin per tremantaj manoj kaj respondis:</p>

 <p id="cf3793">— Je via sankta kapo! — mi promesas!</p>

 <p id="cf3794">Tiam en la malgaja brilo de la luno lumiĝis ŝia vizaĝo. Ankoraŭfoje ŝi levis al la buŝo lian manon kaj flustris:</p>

 <p id="cf3795">— Mi estas via edzino!...</p>

 <p id="cf3796">Ekster la muro la pretorianoj, ludantaj je <em><span class="fremda" lang="la" title="Ne-Esperanta teksto. Lingvo: Latino">scriptae duodecim,</span></em> ekdisputis pli laŭte, sed ili forgesis pri la malliberejo, pri la gardoj, pri la tuta tero, kaj sentante en si reciproke anĝelajn animojn, komencis preĝi.</p>

 </div>

 <div class="chapitro" id="quovadis61"> <h3 id="cf3797">ĈAPITRO <span class="num" title="">LXI</span> </h3> <p id="cf3798">Dum tri tagoj, aŭ pli ĝuste tri noktoj, nenio konfuzis ilian trankvilon. Kiam la ordinara mallibereja laboro, konsistanta en apartigado de mortintoj de vivantoj kaj de grave malsanaj de pli sanaj, estis finita kaj kiam la lacaj gardistoj kuŝiĝadis aldorme en la koridoroj, <span class="nomo" lang="la" title="Ne-Esperanta nomo. Lingvo: Latino">Vinicius</span> eniradis la subteraĵon, en kiu estis <span class="nomo" lang="la" title="Ne-Esperanta nomo. Lingvo: Latino">Ligia</span>, kaj restadis en ĝi tiel longe, ĝis tagiĝo penetradis tra la fenestraj kradoj. Ŝi metadis la kapon sur lian bruston kaj per mallaŭtaj voĉoj ili interparolis pri amo kaj pri morto. Ili ambaŭ malgraŭvole, en la pensoj kaj interparoloj, eĉ en la deziroj kaj esperoj, foriĝadis ĉiam pli de la vivo kaj perdadis la senton pri ĝi. Ambaŭ estis kiel homoj, kiuj forvelinte en ŝipo de kontinento, ne vidas plu la bordon kaj foriĝas iom post iom en la senfinecon. Ambaŭ ŝanĝadis sin grade en spiritojn malgajajn, plenajn de amo al si reciproke kaj al Kristo kaj pretajn forflugi. Iafoje nur en lia koro leviĝis ankoraŭ doloro, kiel ventego, iafoje ekbrilis, kiel fulmo, espero, naskita el amo kaj kredo je kompatemo de la krucumita Dio, sed ĉiutage ankaŭ li forŝiriĝadis ĉiam pli de la tero kaj fordonadis sin al morto. Matene, kiam li eliradis el la malliberejo, li rigardis jam la mondon, la urbon, konatojn kaj ĉiujn aferojn, ligitajn kun la vivo, kvazaŭ sonĝe. Ĉio ŝajnis al li fremda, malproksima, vanta kaj pereema. Ĉesis timigi lin eĉ la teruro de torturoj, ĉar li havis la senton, ke ĝi estas afero, tra kiu oni povas pasi kvazaŭ en medito, kun okuloj fiksitaj sur io alia. Al ambaŭ ŝajnis, ke la eterneco komencas jam preni ilin en posedon. Ili parolis nur pri la amo, pri tio, kiel ili amos sin reciproke kaj vivos kune, sed nur trans la tombo, kaj se iafoje iliaj pensoj turniĝis ankoraŭ al teraj aferoj, tio estis nur kiel la pensoj de homoj, kiuj, pretiĝante al malproksima vojaĝo, interparolas pri la vojaĝaj preparoj. Cetere ĉirkaŭis ilin tia silento, kia ĉirkaŭas du kolonojn, starantajn ie en dezerta loko kaj forgesitajn. Ilia sola deziro estis jam nur, ke Kristo ilin ne disigu; kaj kiam ĉiu momento plifortigadis en ili ĉi tiun certecon, ili enamiĝis je Li, kiel je ligonta ilin ĉenero, kiel je senfina feliĉo kaj senfina trankvilo. Sur la tero ankoraŭ defalis de ili la polvo de la tero. La animoj iĝis en ili puraj, kiel larmoj. Sub la minaco de morto kaj suferoj, sur la mallibereja kuŝejo komenciĝis por ili la ĉielo, ĉar ŝi prenadis lin je la mano kaj kondukis, kvazaŭ mem jam ĉielenprenita kaj sankta, al la eterna fonto de l’ vivo.</p>

 <p id="cf3799">Kaj <span class="nomo" lang="la" title="Ne-Esperanta nomo. Lingvo: Latino">Petronius</span> miregis, vidante en la vizaĝo de <span class="nomo" lang="la" title="Ne-Esperanta nomo. Lingvo: Latino">Vinicius</span> ĉiam pli grandan trankvilon kaj iajn strangajn brilojn, kiujn li ne vidadis antaŭe. Iafoje naskiĝadis eĉ en lia menso supozoj, ke <span class="nomo" lang="la" title="Ne-Esperanta nomo. Lingvo: Latino">Vinicius</span> trovis ian rimedon de savo, kaj estis al li malagrable, ke la juna tribuno ne malkaŝas al li la sekreton de siaj esperoj.</p>

 <p id="cf3800">Fine, ne povante elteni plu, li diris al <span class="nomo" lang="la" title="Ne-Esperanta nomo. Lingvo: Latino">Vinicius</span>:</p>

 <p id="cf3801">— Vi nun aspektas alie, do ne faru sekretojn antaŭ mi, ĉar mi volas kaj povas helpi vin: ĉu vi elplanis ion?</p>

 <p id="cf3802">— Mi elplanis — respondis <span class="nomo" lang="la" title="Ne-Esperanta nomo. Lingvo: Latino">Vinicius</span> — sed vi jam ne povas helpi min. Jen, post ŝia morto mi konfesos, ke mi estas kristano, kaj mi sekvos ŝin.</p>

 <p id="cf3803">— Do vi havas nenian esperon?</p>

 <p id="cf3804">— Jes, mi havas. Kristo ŝin redonos al mi kaj mi disiĝos kun ŝi neniam plu.</p>

 <p id="cf3805"><span class="nomo" lang="la" title="Ne-Esperanta nomo. Lingvo: Latino">Petronius</span> komencis paŝi tra la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kun la esprimo de senreviĝo sur la vizaĝo, poste li diris:</p>

 <p id="cf3806">— Por tio ĉi oni ne bezonas vian Kriston, ĉar tiun saman servon povas fari al vi nia Tanatoso.</p>

 <p id="cf3807">Sed <span class="nomo" lang="la" title="Ne-Esperanta nomo. Lingvo: Latino">Vinicius</span> ridetis malgaje kaj diris:</p>

 <p id="cf3808">— Ne, mia kara, sed vi tion ne volas kompreni.</p>

 <p id="cf3809">— Mi ne volas kaj ne povas — respondis <span class="nomo" lang="la" title="Ne-Esperanta nomo. Lingvo: Latino">Petronius</span>. Ne estas nun tempo por diskutoj, sed ĉu vi memoras kion vi diris, kiam ni ne sukcesis eligi ŝin el Tulianum? Mi perdis tiam ĉian esperon, kaj vi diris, kiam ni revenis hejmen: “Mi tamen kredas, ke Kristo povas ŝin redoni al mi”. Li ŝin redonu al vi. Se mi ĵetus multekostan vazon en maron, kapablus ĝin redoni al mi neniu el niaj dioj kaj se ankaŭ la via ne estas pli kapabla, mi ne komprenas kial mi devus adori lin pli, ol la malnovajn.</p>

 <p id="cf3810">— Li redonos ŝin al mi.</p>

 <p id="cf3811"><span class="nomo" lang="la" title="Ne-Esperanta nomo. Lingvo: Latino">Petronius</span> movis la ŝultrojn.</p>

 <p id="cf3812">— Ĉu vi scias — li demandis — ke morgaŭ oni lumigos per kristanoj la ĝardenojn de la cezaro?</p>

 <p id="cf3813">— Morgaŭ? — ripetis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf3814">Kaj kontraŭ la proksima tremiga realaĵo la koro ektremis en li pro doloro kaj teruro. Li ekpensis, ke ĝi estas eble la lasta nokto, kiun li povos pasigi kun <span class="nomo" lang="la" title="Ne-Esperanta nomo. Lingvo: Latino">Ligia</span>, do, adiaŭinte <span class="nomo" lang="la" title="Ne-Esperanta nomo. Lingvo: Latino">Petronius</span>on, li iris rapide al la estro de la <em><span class="fremda" lang="la" title="Ne-Esperanta teksto. Lingvo: Latino">puticuli</span></em> por preni sian signon.</p>

 <p id="cf3815">Sed tie liaj esperoj montriĝis vanaj, ĉar la kavestro ne volis doni al li la signon.</p>

 <p id="cf3816">— Pardonu, sinjoro — li diris. — Mi faris por vi, kion mi povis, sed mi ne povas riski la vivon. Hodiaŭ nokte oni elkondukos la kristanojn al la cezaraj ĝardenoj. La malliberejo estos plena de soldatoj kaj oficistoj. Se oni vin rekonus, pereus mi kaj miaj infanoj.</p>

 <p id="cf3817"><span class="nomo" lang="la" title="Ne-Esperanta nomo. Lingvo: Latino">Vinicius</span> komprenis, ke vane estus insisti. Ekbrilis al li tamen la espero, ke la soldatoj, kiuj vidadis lin antaŭe, eble enlasos lin eĉ sen la signo, do, kiam noktiĝis, li vestis sin, kiel ordinare, per diktola tuniko, ligis tolpecon ĉirkaŭ la kapo kaj iris al la pordo de la malliberejo.</p>

 <p id="cf3818">Sed tiutage oni kontrolis la signojn eĉ pli precize, ol ordinare, kaj plie, centestro Scaevinus, severa soldato, korpe kaj anime servanta la cezaron, rekonis <span class="nomo" lang="la" title="Ne-Esperanta nomo. Lingvo: Latino">Vinicius</span>on.</p>

 <p id="cf3819">Sed videble en lia ferkirasita brusto ardetis ia fajrero de kompato por la homa malfeliĉo, ĉar, anstataŭ frapi la ŝildon per la lanco signe de alarmo, li kondukis <span class="nomo" lang="la" title="Ne-Esperanta nomo. Lingvo: Latino">Vinicius</span>on flanken kaj diris al li.</p>

 <p id="cf3820">— Sinjoro, revenu hejmen. Mi rekonis vin, sed mi silentos, ne volante vin pereigi. Mi ne povas vin enlasi, sed revenu, kaj la dioj konsolu vian koron.</p>

 <p id="cf3821">— Vi ne povas min enlasi — diris <span class="nomo" lang="la" title="Ne-Esperanta nomo. Lingvo: Latino">Vinicius</span> — sed lasu min resti ĉi tie kaj vidi tiujn, kiujn oni elkondukos.</p>

 <p id="cf3822">— Mia ordono ne malpermesas ĉi tion — respondis Scaevinus.</p>

 <p id="cf3823"><span class="nomo" lang="la" title="Ne-Esperanta nomo. Lingvo: Latino">Vinicius</span> stariĝis antaŭ la pordego kaj atendis, ke oni komencu elkonduki la kondamnitojn. Fine ĉirkaŭ la noktomezo vaste malfermiĝis la mallibereja pordego kaj aperis tutaj vicoj da malliberuloj: viroj, virinoj kaj infanoj, ĉirkaŭitaj de armitaj pretoriaj taĉmentoj. La nokto estis tre hela kaj plenluna, tiel, ke mi povis distingi ne nur la figurojn, sed ankaŭ la vizaĝojn de la malfeliĉuloj. Ili iris popare, en longa, malgaja procesio kaj en silento, interrompata nur per tintado de la soldataj armiloj. Oni kondukis tiom da ili, ke ŝajnis kvazaŭ ĉiuj keloj restos malplenaj.</p>

 <p id="cf3824">En la fino de la irantaro <span class="nomo" lang="la" title="Ne-Esperanta nomo. Lingvo: Latino">Vinicius</span> ekvidis klare <span class="nomo" lang="la" title="Ne-Esperanta nomo. Lingvo: Latino">Glaucus</span>on la kuraciston, sed nek <span class="nomo" lang="la" title="Ne-Esperanta nomo. Lingvo: Latino">Ligia</span>, nek <span class="nomo" lang="la" title="Ne-Esperanta nomo. Lingvo: Latino">Ursus</span> estis inter la kondamnitoj.</p>

 </div>

 <div class="chapitro" id="quovadis62"> <h3 id="cf3825">ĈAPITRO <span class="num" title="">LXII</span> </h3> <p id="cf3826">Ne krepuskiĝis ankoraŭ, kiam la unuaj ondoj da popolo komencis jam enfluadi la cezarajn ĝardenojn. La amasoj, feste vestitaj, florkronitaj, gajaj, kantantaj kaj plejparte ebriaj iris rigardi la novan, imponan spektaklon. La ekkrioj: <em><span class="fremda" lang="la" title="Ne-Esperanta teksto. Lingvo: Latino">“Semaxii! Sarmentitii!”</span></em> sonis sur <span class="nomo" lang="la" title="Ne-Esperanta nomo. Lingvo: Latino">Via Tecta</span>, sur la ponto de Aemilius kaj trans Tibro, sur la Triumfa vojo, apud la cirko de <span class="nomo" lang="la" title="Ne-Esperanta nomo. Lingvo: Latino">Nero</span> kaj for, ĝis la Vatikana montaĵo. Oni vidadis en Romo jam antaŭe homojn, bruligatajn sur palisoj, sed neniam oni vidis tian nombron da kondamnitoj. La cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>, volante fini kun la kristanoj kaj kune haltigi la epidemion, kiu el la malliberejoj disvastiĝadis ĉiam pli tra la urbo, ordonis malplenigi ĉiujn malliberejojn, tiel, ke restis en ili apenaŭ kelkdek homoj, destinitaj por la fino de la cirkludoj. Tial do la amasoj, pasinte la ĝardenajn pordegojn, mutiĝis pro miro. Ĉiuj aleoj ĉefaj kaj flankaj, kondukantaj meze de arbaj densaĵoj, ĉirkaŭ herbejoj, insuletoj, lagoj, lagetoj kaj terpecoj, surkreskitaj de floroj, estis borderitaj per peĉaj palisoj, al kiuj oni alligis kristanojn. De pli altaj lokoj, kie la vidon ne ŝirmis arboj, oni povis vidi tutajn vicojn da palisoj kaj korpoj, ornamitaj per floroj, per mirtaj folioj kaj hedero, tirantajn sin for, sur altaĵoj kaj ebenaĵoj, tiel malproksimen, ke dum la pli proksimaj ŝajnis kvazaŭ mastoj de ŝipoj, la lastaj prezentis sin al la okuloj, kiel koloraj tirsoj aŭ lancoj, enpikitaj en la teron. La amaso de la kondamnitoj superis la esperojn de la popolo mem. Oni povus pensi, ke iun tutan nacion oni ligis al la palisoj, por amuzi Romon kaj la cezaron. Aroj da rigardantoj haltadis antaŭ apartaj mastoj, laŭgrade kiel interesis ilin la figuroj, la aĝo aŭ sekso de la viktimoj, rigardis la vizaĝojn, florkronojn, hederajn girlandojn, poste iris pluen, demandante sin mem kun miro: “Ĉu povis esti tiom da kulpuloj, aŭ kiel povis bruligi Romon infanoj, apenaŭ kapablaj paŝi propraforte” Kaj la miro ŝanĝadis sin grade en maltrankvilon.</p>

 <p id="cf3827">Dume krepuskiĝis kaj sur la ĉielo ekbrilis la unuaj steloj. Tiam apud ĉiu kondamnito ekstaris sklavo kun brulanta torĉo, kaj kiam la sono de trumpetoj aŭdiĝis en diversaj partoj de la ĝardenoj, signante la komencon de la spektaklo, ĉiu almetis flamon al la malsuproj de la palisoj.</p>

 <p id="cf3828">Pajlo, kaŝita sub la floroj kaj surverŝita per peĉo, tuj ekbrulis per hela flamo, kiu, kreskante kun ĉiu momento, leviĝadis supren kaj lekis la piedojn de la viktimoj. La popolo eksilentis, tra la ĝardenoj eksonis unu grandega ĝemo kaj dolorkrioj. Kelkaj el la viktimoj tamen, levante la kapojn al la stelriĉa ĉielo, komencis kanti glore al Kristo. La popolo aŭskultis. Sed eĉ la plej malmolaj koroj pleniĝis per teruro, kiam de sur malpli grandaj mastoj korŝirantaj infanaj voĉoj komencis voki: “Panjo! panjo!” kaj tremo trakuris eĉ ebriajn rigardantojn je la vido de tiuj kapetoj kaj senkulpaj vizaĝoj, torditaj pro doloro aŭ svenantaj en la fumo, kiu komencis sufoki la viktimojn. Kaj la flamo kreskis supren kaj trabruligadis ĉiam novajn kronojn el rozoj kaj hederoj. Disfajris la aleoj ĉefaj kaj flankaj, disfajris arbotufoj kaj herbejoj kaj floraj terpecoj, disbrilis la akvo en la lagetoj kaj lagoj, roziĝis la tremantaj folioj sur la arboj kaj iĝis lume, kiel en tago. La odoro de la brulantaj korpoj plenigis la ĝardenojn, sed en la sama momento la sklavoj komencis ŝuti mirhon kaj aloon en incensilojn, speciale pretigitajn inter la palisoj. En la amaso aŭdiĝis tie kaj ie ekkrioj, oni ne scias ĉu de kompato, aŭ de ravo kaj ĝojo, kaj ili kreskis ĉiumomente kune kun la fajro, kiu ĉirkaŭprenadis la palisojn, grimpis al la brustoj de la viktimoj, tordis per la brula spiro la harojn sur iliaj kapoj, ĵetadis vualojn sur iliajn nigriĝintajn vizaĝojn, kaj fine ŝprucis ankoraŭ pli alten, kvazaŭ triumfe kaj glorante tiun forton, kiu ordonis ĝin bruligi.</p>

 <p id="cf3829">Sed ankoraŭ en la komenco de la spektaklo inter la popolo aperis la cezaro sur brilega cirka kvadrigo, jungita per kvar blankaj ĉevaloj, vestita mem per la kostumo de ĉaristo el la partio de la Verduloj, al kiu apartenis tiel li, kiel lia kortego. Post li sekvis aliaj veturiloj, plenaj de korteganoj en brilaj vestoj, senatanoj, pastroj kaj nudaj bakĥantinoj kun florkronoj sur la kapoj kaj kruĉoj da vino en la manoj, parte ebriaj kaj eligantaj sovaĝajn sonojn. Apud ili muzikistoj, alivestitaj kiel faŭnoj kaj satirusoj, ludis citrojn, formingojn, fajfilojn kaj kornojn. Sur aliaj veturiloj sidis matronoj kaj romaj junulinoj, ankaŭ ebriaj kaj duonnudaj. Apud la kvadrigoj ŝnurdancistoj skuis tirsojn, ornamitajn per rubandoj; aliaj batis tamburetojn, aliaj ŝutis florojn. La tuta brila sekvantaro, kriegante: <em><span class="fremda" lang="la" title="Ne-Esperanta teksto. Lingvo: Latino">evoe!</span></em> antaŭeniĝadis sur la plej larĝa ĝardena vojo, meze de fumoj kaj meze de la homaj torĉoj. La cezaro, havante apude <span class="nomo" lang="la" title="Ne-Esperanta nomo. Lingvo: Latino">Tigellinus</span>on kaj <span class="nomo" lang="la" title="Ne-Esperanta nomo. Lingvo: Latino">Chil</span>on, per kies teruro li deziris amuzi sin, kondukis mem la ĉevalojn kaj, veturante paŝon post paŝo, rigardis la brulantajn korpojn kaj kune aŭskultis la ekkriojn de la popolo. Starante sur la alta, ora kvadrigo, ĉirkaŭite de homa ondo, kiu riverencis lin ĝis la piedoj, en la briloj de la fajro, kun ora laŭrokrono de cirka venkinto, li superkreskis la korteganojn, la amasojn, kaj ŝajnis grandegulo. Liaj monstraj brakoj, etenditaj por teni la kondukilojn, ŝajnis beni la popolon. En la vizaĝo kaj en la duonfermitaj okuloj li havis rideton, kaj li brilis super la homoj, kiel la suno, aŭ kiel dio, terura, sed grandioza kaj potenca.</p>

 <p id="cf3830">Iafoje li haltis, por rigardi pli precize jen iun virgulinon, kies sino komencis siblokraki en la fajro, jen konvulsie torditan vizaĝon de infano, kaj denove li veturis pluen, kondukante post si la frenezan kaj senbridan sekvantaron. Iafoje li salutis la popolon, aŭ, klininte sin posten, kuntiradis la kondukilojn kaj interparolis kun <span class="nomo" lang="la" title="Ne-Esperanta nomo. Lingvo: Latino">Tigellinus</span>. Fine, atinginte grandegan fontanon, starantan en la mezo de du kruciĝantaj vojoj, li deiris de la kvadrigo kaj, doninte signon al la akompanantoj, miksis sin kun la amaso.</p>

 <p id="cf3831">Oni salutis lin per krioj kaj aplaŭdoj. La bakĥantinoj, nimfoj, senatanoj, aŭgustanoj, pastroj, faŭnoj, satirusoj kaj soldatoj ekĉirkaŭis lin tuj per freneza rondo, kaj li, havante unuflanke <span class="nomo" lang="la" title="Ne-Esperanta nomo. Lingvo: Latino">Tigellinus</span>on, aliflanke <span class="nomo" lang="la" title="Ne-Esperanta nomo. Lingvo: Latino">Chil</span>on, paŝis ĉirkaŭ la fontano, apud kiu brulis kelkdek torĉoj, haltante antaŭ ĉiu, farante rimarkojn pri la viktimoj, aŭ mokante la maljunan grekon, sur kies vizaĝo bildigis sin senlima malespero. Fine ili ekstaris antaŭ alta masto, ornamita per mirtoj kaj ĉirkaŭplektita per konvolvuloj. Ruĝaj flamlangoj atingis la genuojn de la viktimo, sed la vizaĝon oni ne povis distingi, ĉar freŝaj brulantaj branĉetoj vualis ĝin per fumo. Post momento tamen facila nokta vento forblovis la fumojn kaj malkovris kapon de maljunulo kun longa, falanta surbrusten barbo.</p>

 <p id="cf3832">Je tiu ĉi vido <span class="nomo" lang="la" title="Ne-Esperanta nomo. Lingvo: Latino">Chilo</span> kuntordiĝis subite, kiel vundita rampaĵo, kaj el lia buŝo eliĝis krio, simila pli al grakado, ol al homa voĉo:</p>

 <p id="cf3833">— <span class="nomo" lang="la" title="Ne-Esperanta nomo. Lingvo: Latino">Glaucus</span>! <span class="nomo" lang="la" title="Ne-Esperanta nomo. Lingvo: Latino">Glaucus</span>!...</p>

 <p id="cf3834">Efektive de sur la brulanta paliso rigardis lin <span class="nomo" lang="la" title="Ne-Esperanta nomo. Lingvo: Latino">Glaucus</span> la kuracisto.</p>

 <p id="cf3835">Li vivis ankoraŭ. Lia vizaĝo estis dolorplena kaj klinita, kvazaŭ li volus lastfoje rigardi sian persekutanton, kiu lin perfidis, senigis de la edzino, de la infanoj, sendis kontraŭ lin murdonton, kaj kiam ĉio tio estis al li pardonita en la nomo de Kristo, ankoraŭfoje transdonis lin al torturistoj. Neniam unu homo faris al alia maljustaĵojn pli terurajn kaj pli sangajn. Kaj jen la viktimo brulis sur la peĉa paliso, kaj la persekutanto staris ĉe ĝiaj piedoj. La okuloj de <span class="nomo" lang="la" title="Ne-Esperanta nomo. Lingvo: Latino">Glaucus</span> ne deturnis sin de la vizaĝo de l’ greko. Iafoje vualis ilin la fumo, sed kiam la vento ĝin forblovis, <span class="nomo" lang="la" title="Ne-Esperanta nomo. Lingvo: Latino">Chilo</span> vidis denove tiujn pupilojn, fiksitajn sur li. Li leviĝis kaj volis forkuri, sed ne povis. Subite ekŝajnis al li, ke liaj piedoj estas el plumbo kaj ke iu nevidebla mano retenas lin per superhoma forto antaŭ tiu ĉi paliso. Kaj li ŝtoniĝis. Li sentis nur, ke io lin troplenigas, io elbordiĝas, ke sufiĉe li havas da torturoj kaj sango, ke venas fino de la vivo kaj ke ĉio malaperas apude: la cezaro, kaj la kortego, kaj la popolo, kaj ekĉirkaŭas lin nur ia senfunda, terura kaj nigra malpleno, en kiu li vidas nur ĉi tiujn okulojn de la martiro, vokantajn lin al juĝo. Kaj <span class="nomo" lang="la" title="Ne-Esperanta nomo. Lingvo: Latino">Glaucus</span>, klinante la kapon ĉiam pli malalten, rigardis senĉese. La ĉeestantoj divenis, ke inter tiuj ĉi homoj io okazas, sed rido morthaltis en iliaj buŝoj, ĉar en la vizaĝo de <span class="nomo" lang="la" title="Ne-Esperanta nomo. Lingvo: Latino">Chilo</span> estis io terura: tordis ĝin tia timego kaj tia doloro, kvazaŭ la flamaj langoj brulvundus lian propran korpon. Subite li ŝanceliĝis kaj, etendinte la brakojn supren, vokis per terura, korŝira voĉo:</p>

 <p id="cf3836">— <span class="nomo" lang="la" title="Ne-Esperanta nomo. Lingvo: Latino">Glaucus</span>! en la nomo de Kristo! pardonu!!!</p>

 <p id="cf3837">Ĉirkaŭe ekregis silento: tremo trakuris la ĉeestantojn kaj ĉies okuloj malgraŭvole leviĝis supren.</p>

 <p id="cf3838">Kaj la kapo de la martiro moviĝis facile, poste oni ekaŭdis de la mastosupro voĉon, similan al ĝemo:</p>

 <p id="cf3839">— Mi pardonas!!...</p>

 <p id="cf3840"><span class="nomo" lang="la" title="Ne-Esperanta nomo. Lingvo: Latino">Chilo</span> ĵetis sin survizaĝen, hurlante, kiel sovaĝa besto, kaj preninte en ambaŭ manojn terpolvon, ŝutis ĝin sur sian kapon. Dume la flamoj ekŝprucis supren, ĉirkaŭprenis la bruston kaj la vizaĝon de <span class="nomo" lang="la" title="Ne-Esperanta nomo. Lingvo: Latino">Glaucus</span>, displektis mirtan kronon ĉirkaŭ lia kapo kaj ekkaptis rubandojn sur la supro de la paliso, kiu ekbrilis tuta per grandega, akra lumo.</p>

 <p id="cf3841">Sed <span class="nomo" lang="la" title="Ne-Esperanta nomo. Lingvo: Latino">Chilo</span> leviĝis post momento kun vizaĝo tiel ŝanĝita, ke al la aŭgustanoj ŝajnis, kvazaŭ ili vidas alian homon. En liaj okuloj flamis neordinara brilo, de la sulkoplena frunto radiis ekstazo: la kaduka antaŭ momento greko aspektis nun kvazaŭ pastro, kiu, inspirite de sia dio, volas malkaŝi nekonatajn verojn.</p>

 <p id="cf3842">— Kio estas kun li? li freneziĝis — aŭdiĝis kelkaj voĉoj.</p>

 <p id="cf3843">Sed li, turninte sin al la popolo kaj etendinte supren la dekstran brakon, komencis voki, aŭ pli ĝuste krii tiel laŭte, ke ne nur la aŭgustanoj, sed ankaŭ la amaso aŭdu lian voĉon:</p>

 <p id="cf3844">— <span class="nomo" lang="la" title="Ne-Esperanta nomo. Lingvo: Latino">Roma</span> popolo! je mia morto mi ĵuras, ke pereas senkulpuloj, kaj la brulmetinto estas — tiu ĉi!!!</p>

 <p id="cf3845">Kaj li montris per la fingro Neron.</p>

 <p id="cf3846">Sekvis momento da silento. La korteganoj rigidiĝis. <span class="nomo" lang="la" title="Ne-Esperanta nomo. Lingvo: Latino">Chilo</span> staris ĉiam kun etendita, tremanta brako kaj kun fingro turnita al la cezaro. Subite ekregis konfuzo. La popolo, kvazaŭ ondo, puŝata de subita vento, ĵetis sin al la maljunulo, volante rigardi lin pli bone. Tie kaj ie aŭdiĝis la voĉoj: “Kaptu lin!” aliloke: “Ve al ni!” En la amaso eksonis fajfoj kaj krioj: “<span class="nomo" lang="la" title="Ne-Esperanta nomo. Lingvo: Latino">Ahenobarbus</span>! patrinmurdinto! brulmetinto!” La malordo kreskis kun ĉiu momento. La bakĥantinoj, kriegante tutgorĝe, komencis rifuĝi sur la veturilojn. Subite kelkaj konsumitaj palisoj renversiĝis, disŝutante ĉirkaŭen fajrerojn kaj pligrandigante la ĥaoson. Blinda, svarma ondo de popolo ekkaptis <span class="nomo" lang="la" title="Ne-Esperanta nomo. Lingvo: Latino">Chil</span>on kaj kunportis lin en la fundon de la ĝardeno.</p>

 <p id="cf3847">Ĉie jam la palisoj komencis konsumiĝadi kaj faladi laŭlarĝen de la stratoj, plenigante la aleojn per fumo, fajreroj, brulodoro de ligno kaj per la odoro de homa graso. Estingiĝadis la lumoj pli kaj malpli proksime. En la ĝardenoj mallumiĝis. La amasoj, maltrankvilaj, malserenaj kaj timigitaj premis sin al la pordegoj. La famo pri tio, kio okazis, pasadis de buŝo al buŝo, ŝanĝata kaj pligrandigata. Kelkaj rakontis, ke la cezaro svenis, aliaj, ke li mem konfesis, ke li ordonis bruligi Romon, triaj, ke li grave malsaniĝis, aliaj fine, ke oni forportis lin, kvazaŭ mortan, sur veturilo. Tie kaj ie aŭdiĝis voĉoj de kompato por la kristanoj: “Ne ili bruligis Romon, kia do estis la racio de tiom da sango, torturoj kaj maljusteco? Ĉu la dioj ne venĝos pro la senkulpuloj, kaj kiaj <em><span class="fremda" lang="la" title="Ne-Esperanta teksto. Lingvo: Latino">piacula</span></em> kapablos elpeti ilian pardonon?” La vortoj:<em><span class="fremda" lang="la" title="Ne-Esperanta teksto. Lingvo: Latino"> “innoxia corpora!”</span></em> ripetiĝadis ĉiam pli ofte. Virinoj laŭte kompatis la infanojn, kiujn tiel amase oni ĵetis al sovaĝaj bestoj, alnajlis al krucoj aŭ bruligis en ĉi tiuj malbenitaj ĝardenoj. Kaj fine la kompato ŝanĝis sin en insultojn kontraŭ la cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>. Estis ankaŭ tiaj, kiuj, haltante subite, demandis sin mem aŭ aliajn: “Kiu estas tiu dio, kiu donas tian forton kontraŭ torturoj kaj morto?” Kaj ili revenis hejmen pensemaj...</p>

 <p id="cf3848"><span class="nomo" lang="la" title="Ne-Esperanta nomo. Lingvo: Latino">Chilo</span> dume vagis ankoraŭ tra la ĝardenoj, ne sciante, kien iri kaj kien divektiĝi. Nun li eksentis sin denove senforta, kaduka kaj malsana maljunulo. Iafoje li falpuŝiĝadis pro netute brulintaj korpoj, puŝetadis bruletantajn ŝtipojn, kiuj sendadis post li amasojn da fajreroj, iafoje li sidiĝadis, rigardante ĉirkaŭen per senkonsciaj okuloj. La ĝardenoj iĝis jam preskaŭ tute mallumaj; inter la arboj movis sin nur la pala luno, lumigante per malforta brilo la aleojn, nigriĝintajn ŝtipojn, kuŝantajn laŭlarĝe de ili, kaj brulrestaĵojn de la viktimoj, ŝanĝitajn en senformajn masojn. Sed al la maljuna greko ŝajnis, ke en la luno li vidas la vizaĝon de <span class="nomo" lang="la" title="Ne-Esperanta nomo. Lingvo: Latino">Glaucus</span> kaj ke liaj okuloj rigardas lin ankoraŭ senĉese, li do kaŝadis sin de la lumo. Fine li tamen eliris el la ombro kaj malgraŭvole, kvazaŭ puŝate de iu nekonata forto, komencis direkti sin al la fontano, apud kiu <span class="nomo" lang="la" title="Ne-Esperanta nomo. Lingvo: Latino">Glaucus</span> spiris sian lastan spiron.</p>

 <p id="cf3849">Subite iu mano tuŝis lian ŝultron.</p>

 <p id="cf3850">La maljunulo turniĝis kaj, vidante antaŭ si nekonatan figuron, ekkriis kun teruro:</p>

 <p id="cf3851">— Kiu estas ĉi tie? Kiu vi estas?</p>

 <p id="cf3852">— Apostolo, Paŭlo el Tarso.</p>

 <p id="cf3853">— Mi estas malbenita!... Kion vi volas?</p>

 <p id="cf3854">Kaj la apostolo respondis:</p>

 <p id="cf3855">— Mi volas vin savi.</p>

 <p id="cf3856"><span class="nomo" lang="la" title="Ne-Esperanta nomo. Lingvo: Latino">Chilo</span> apogis sin sur arbo.</p>

 <p id="cf3857">La piedoj ŝanceliĝis sub li kaj liaj brakoj ekpendis laŭlonge de la korpo.</p>

 <p id="cf3858">— Por mi ne ekzistas savo! — li diris obtuze.</p>

 <p id="cf3859">— Ĉu vi ne aŭdis, ke Dio pardonis al la pentanta fripono sur la kruco? — demandis Paŭlo.</p>

 <p id="cf3860">— Ĉu vi scias, kion mi faris?</p>

 <p id="cf3861">— Mi vidis vian suferon kaj mi aŭdis, kiel vi atestis pri la vero.</p>

 <p id="cf3862">— Ho sinjoro!!</p>

 <p id="cf3863">— Kaj se la servanto de Kristo pardonis vin en sia horo de turmento kaj morto, kiel Kristo povus vin ne pardoni?</p>

 <p id="cf3864"><span class="nomo" lang="la" title="Ne-Esperanta nomo. Lingvo: Latino">Chilo</span> ekkaptis ambaŭmane la kapon, kvazaŭ freneza.</p>

 <p id="cf3865">— Pardono! por mi pardono!</p>

 <p id="cf3866">— Nia Dio estas Dio de Kompato — respondis la apostolo.</p>

 <p id="cf3867">— Por mi!? — ripetis <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3868">Kaj li komencis ĝemi, kiel homo, al kiu ekmankis fortoj por regi la doloron kaj suferon. Paŭlo diris:</p>

 <p id="cf3869">— Apogu vin sur mi kaj sekvu min.</p>

 <p id="cf3870">Kaj, preninte lin, li iris kun li al la kruciĝantaj stratoj, direktante sin per la voĉo de la fontano, kiu ŝajnis en la nokta silento plori la korpojn de la martiroj.</p>

 <p id="cf3871">— Nia Dio estas Dio de Kompato — ripetis la apostolo. — Se vi stariĝus ĉe maro kaj ĵetadus en ĝin ŝtonojn, ĉu vi povus plenigi per ili la maran fundon? Kaj mi diras al vi, ke la kompato de Kristo estos kiel maro, kaj ke la pekoj kaj kulpoj de la homoj dronos en ĝi, kiel ŝtonoj en la profundaĵo. Kaj mi diras al vi, ke ĝi estas kiel la ĉielo, kiu kovras montojn, kontinentojn kaj valojn, ĉar ĝi estas ĉie kaj havas nek finon, nek limon. Vi suferis ĉe la paliso de <span class="nomo" lang="la" title="Ne-Esperanta nomo. Lingvo: Latino">Glaucus</span> kaj Kristo vidis vian suferon. Vi diris, ne konsiderante, kio povas vin morgaŭ trafi: “Tiu ĉi estas la brulmetinto!” kaj Kristo memoris viajn vortojn. Ĉar pasis via malboneco kaj mensogo, kaj en la koro restis nur senlima pento... Venu kun mi kaj aŭskultu, kion mi diras al vi: jen mi ankaŭ malamis Lin kaj persekutis Liajn elektitojn. Mi Lin ne volis kaj ne kredis, ĝis Li aperis al mi kaj vokis min. De tiam Li estas mia amato. Kaj nun sur vin Li sendis aflikton, timon kaj doloron, por voki vin al si. Vi Lin malamis, sed Li amis vin. Vi transdonis al torturoj Liajn konfesantojn, sed Li volas vin pardoni kaj savi.</p>

 <p id="cf3872">La bruston de la mizerulo komencis skui grandega ploro, de kiu lia animo ŝiris sin ĝisfunde, kaj Paŭlo prenadis lin en posedon, ekregadis kaj kondukis, kiel soldato kondukas kaptiton.</p>

 <p id="cf3873">Kaj post momento li rekomencis paroli:</p>

 <p id="cf3874">— Sekvu min, kaj mi vin kondukos al Li. Pro kiu alia kaŭzo mi estus veninta al vi? Sed Li ordonis al mi rikolti la homajn animojn en la nomo de l’ amo, do mi plenumas Lian servon. Vi supozas, ke vi estas malbenita, sed mi diras al vi: ekkredu je Li, kaj atendas vin savo. Vi pensas, ke vi estas malamata, sed mi ripetas al vi, ke Li vin amas. Rigardu min! Kiam mi ne havis Lin, mi havis nenion krom la malboneco, kiu loĝis en mia koro, kaj nun Lia amo anstataŭas al mi la patron kaj la patrinon, riĉaĵojn kaj regadon. En Li sola estas la rifuĝo. Li sola kalkulos vian penton, rigardos kompate vian mizeron, deprenos de vi la timon kaj levos vin al si.</p>

 <p id="cf3875">Tiel parolante, li alkondukis lin al la fontano, kies arĝenta torento brilis de malproksime en la luna lumo. Ĉirkaŭe estis silento kaj malpleno, ĉar sklavoj-servistoj forigis jam de ĉi tie la karbiĝintajn palisojn kaj la korpojn de la martiroj.</p>

 <p id="cf3876"><span class="nomo" lang="la" title="Ne-Esperanta nomo. Lingvo: Latino">Chilo</span> ĵetis sin kun ĝemo sur la genuojn kaj, kaŝinte la vizaĝon en la manoj, restis senmove; Paŭlo levis dume la vizaĝon al la steloj kaj komencis preĝi:</p>

 <p id="cf3877">— Sinjoro, rigardu ĉi tiun mizerulon, lian penton, liajn larmojn kaj suferojn. Sinjoro de Kompato, kiu verŝis la propran sangon pro niaj kulpoj, je Via morto kaj leviĝo el mortintoj, pardonu lin!</p>

 <p id="cf3878">Poste li eksilentis, sed longe rigardis ankoraŭ la stelojn kaj preĝis.</p>

 <p id="cf3879">Kaj subite ĉe liaj piedoj aŭdiĝis voĉo, simila al ĝemo:</p>

 <p id="cf3880">— Kristo!... Kristo!... pardonu min!...</p>

 <p id="cf3881">Tiam Paŭlo proksimiĝis al la fontano kaj, ĉerpinte akvon per la manoj, revenis al la genuanta mizerulo:</p>

 <p id="cf3882">— <span class="nomo" lang="la" title="Ne-Esperanta nomo. Lingvo: Latino">Chilo</span>! jen mi baptas vin en la nomo de la Patro, de la Filo kaj de la Spirito! amen!</p>

 <p id="cf3883"><span class="nomo" lang="la" title="Ne-Esperanta nomo. Lingvo: Latino">Chilo</span> levis la kapon, dismetis la manojn kaj restis tiel senmova. La luno plenbrile lumigis liajn blankiĝintajn harojn kaj same blankan, senmovan vizaĝon, kvazaŭ mortan aŭ skulptitan el marmoro. Momentoj pasadis unu post alia; el grandegaj birdejoj, lokitaj en la ĝardeno de <span class="nomo" lang="la" title="Ne-Esperanta nomo. Lingvo: Latino">Domitia</span>, komencis atingadi lin la kriado de kokoj, kaj li genuis ankoraŭ, simila al surtomba statuo.</p>

 <p id="cf3884">Fine li vekiĝis, leviĝis, kaj, turninte sin al la apostolo, demandis:</p>

 <p id="cf3885">— Kion mi faru antaŭ la morto, sinjoro?</p>

 <p id="cf3886">Paŭlo ankaŭ vekiĝis el sia meditado pri tiu senlima potenco, kiun ne povis kontraŭstari eĉ tiaj spiritoj, kiel de ĉi tiu greko, kaj li respondis:</p>

 <p id="cf3887">— Fidu, kaj atestu pri la vero!</p>

 <p id="cf3888">Poste ili kune eliris. Ĉe la ĝardena pordego la apostolo ankoraŭfoje benis la maljunulon kaj ili disiĝis, ĉar ĉi tion postulis <span class="nomo" lang="la" title="Ne-Esperanta nomo. Lingvo: Latino">Chilo</span> mem, antaŭvidante, ke post tio, kio okazis, la cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span> ordonos lin persekuti.</p>

 <p id="cf3889">Li ne eraris, efektive. Reveninte hejmen, li trovis jam la domon ĉirkaŭitan de pretorianoj, kiuj ekkaptis lin kaj sub la komando de Scaevinus kondukis lin sur Palatinon.</p>

 <p id="cf3890">La cezaro estis jam irinta dormi, sed <span class="nomo" lang="la" title="Ne-Esperanta nomo. Lingvo: Latino">Tigellinus</span> atendis, kaj ekvidinte la malfeliĉan grekon, akceptis lin kun vizaĝo trankvila, sed malbonaŭgura.</p>

 <p id="cf3891">— Vi plenumis la krimon de ofendo de la majesto — li diris al <span class="nomo" lang="la" title="Ne-Esperanta nomo. Lingvo: Latino">Chilo</span> — kaj vi ne evitos punon. Sed se morgaŭ vi deklaros en la amfiteatro, ke vi estis ebria kaj senkonscia kaj ke Romon bruligis la kristanoj, via puno limiĝos al bastonado kaj ekzilo.</p>

 <p id="cf3892">— Mi ne povas, sinjoro! — respondis <span class="nomo" lang="la" title="Ne-Esperanta nomo. Lingvo: Latino">Chilo</span> mallaŭte.</p>

 <p id="cf3893">Tiam <span class="nomo" lang="la" title="Ne-Esperanta nomo. Lingvo: Latino">Tigellinus</span> proksimiĝis al li per malrapidaj paŝoj kaj per voĉo same mallaŭta, sed terura, demandis:</p>

 <p id="cf3894">— Kiel do, vi ne povas, greka hundo? Ĉu vi ne estis ebria kaj ĉu vi ne komprenas, kio vin atendas? Rigardu tien!</p>

 <p id="cf3895">Kaj dirinte ĉi tiujn vortojn, li montris en la angulon de la <em><span class="fremda" lang="la" title="Ne-Esperanta teksto. Lingvo: Latino">atrium,</span></em> kie apud longa ligna benko staris en ombro kvar senmovaj sklavoj el Tracio kun ŝnuroj kaj pinĉilegoj en la manoj.</p>

 <p id="cf3896">Sed <span class="nomo" lang="la" title="Ne-Esperanta nomo. Lingvo: Latino">Chilo</span> respondis:</p>

 <p id="cf3897">— Mi ne povas, sinjoro!</p>

 <p id="cf3898"><span class="nomo" lang="la" title="Ne-Esperanta nomo. Lingvo: Latino">Tigellinus</span>on komencis kapti furiozo, sed li ekregis sin ankoraŭ.</p>

 <p id="cf3899">— Ĉu vi vidis — demandis li — kiel mortas la kristanoj? Ĉu vi volas same morti?</p>

 <p id="cf3900">La maljunulo levis supren sian palan vizaĝon; dum ia tempo liaj lipoj movis sin mallaŭte, poste li respondis:</p>

 <p id="cf3901">— Mi ankaŭ kredas je Kristo!...</p>

 <p id="cf3902"><span class="nomo" lang="la" title="Ne-Esperanta nomo. Lingvo: Latino">Tigellinus</span> rigardis lin kun mirego:</p>

 <p id="cf3903">— Hundo, vi vere freneziĝis!</p>

 <p id="cf3904">Kaj subite la furiozo, amasigita en lia brusto, rompis la digon. Saltinte al <span class="nomo" lang="la" title="Ne-Esperanta nomo. Lingvo: Latino">Chilo</span>, li ekkaptis lin ambaŭmane je la barbo, faligis teren kaj komencis lin piedpremi, ripetante kun ŝaŭmo sur la buŝo:</p>

 <p id="cf3905">— Vi revokos! vi revokos!</p>

 <p id="cf3906">— Mi ne povas! — respondis <span class="nomo" lang="la" title="Ne-Esperanta nomo. Lingvo: Latino">Chilo</span> de sur la tero.</p>

 <p id="cf3907">— Torturu lin!</p>

 <p id="cf3908">Ekaŭdinte ĉi tiun ordonon, la tracianoj ekkaptis la maljunulon kaj metis lin sur la benkon, poste, alfiksinte lin al ĝi per la ŝnuroj, komencis premi per la pinĉilegoj liajn malgrasajn krurojn. Sed li, dum oni lin alligadis, kisis humile iliajn manojn, poste fermis la okulojn kaj ŝajnis kvazaŭ morta.</p>

 <p id="cf3909">Li vivis tamen, ĉar kiam <span class="nomo" lang="la" title="Ne-Esperanta nomo. Lingvo: Latino">Tigellinus</span> kliniĝis super li kaj refoje demandis: “Vi revokos?” la blankaj lipoj de <span class="nomo" lang="la" title="Ne-Esperanta nomo. Lingvo: Latino">Chilo</span> moviĝis facile kaj eliĝis el ili apenaŭ aŭdebla flustro:</p>

 <p id="cf3910">— Mi... ne... povas!...</p>

 <p id="cf3911"><span class="nomo" lang="la" title="Ne-Esperanta nomo. Lingvo: Latino">Tigellinus</span> ordonis ĉesigi la torturadon kaj komencis paŝi tra la <em><span class="fremda" lang="la" title="Ne-Esperanta teksto. Lingvo: Latino">atrium</span></em> kun vizaĝo ŝanĝita de kolero, sed kune senhelpa. Fine en lian kapon venis videble iu nova penso, ĉar li turnis sin al la tracianoj kaj diris:</p>

 <p id="cf3912">— Elŝiru lian langon!</p>

 </div>

 <div class="chapitro" id="quovadis63"> <h3 id="cf3913">ĈAPITRO <span class="num" title="">LXIII</span> </h3> <p id="cf3914">La dramon “<span class="nomo" lang="la" title="Ne-Esperanta nomo. Lingvo: Latino">Aureolus</span>” oni prezentadis ordinare en teatroj aŭ amfiteatroj tiel aranĝitaj, ke ili povis malfermiĝi kaj formi kvazaŭ du apartajn scenejojn. Sed post la spektaklo en la cezaraj ĝardenoj oni forlasis la ordinaran manieron, ĉar oni deziris, ke kiel eble plej granda amaso da homoj povu rigardi la morton de krucumita sklavo, formanĝata en la dramo de urso. En la teatroj la rolon de la urso ludadis aktoro, ĉirkaŭkudrita per ursa felo, sed ĉi-foje la spektaklo devis esti “vera”. Ĝi estis nova ideo de <span class="nomo" lang="la" title="Ne-Esperanta nomo. Lingvo: Latino">Tigellinus</span>. La cezaro anoncis unue, ke li ne venos, sed laŭ persvado de la favorato li ŝanĝis la decidon. <span class="nomo" lang="la" title="Ne-Esperanta nomo. Lingvo: Latino">Tigellinus</span> klarigis al li, ke post tio, kio okazis en la ĝardenoj, tiom pli li devas montri sin al la popolo, kaj kune li garantiis, ke la krucumita sklavo ne insultos lin, kiel faris <span class="nomo" lang="la" title="Ne-Esperanta nomo. Lingvo: Latino">Crispus</span>. La popolo estis jam iom trosata kaj laca de la sangoverŝado, oni do anoncis al ĝi novan disdonadon de loteriaj biletoj kaj donacoj, kaj kune vesperan festenon, ĉar la spektaklo devis okazi vespere, en brilege lumigita amfiteatro.</p>

 <p id="cf3915">Je la krepusko efektive la tuta konstruaĵo superpleniĝis; la aŭgustanoj kun <span class="nomo" lang="la" title="Ne-Esperanta nomo. Lingvo: Latino">Tigellinus</span> fronte de ili venis ĉiuj senescepte, ne tiom pro la spektaklo mem, kiom por montri al la cezaro post la lasta incidento sian fidelecon kaj por babili pri <span class="nomo" lang="la" title="Ne-Esperanta nomo. Lingvo: Latino">Chilo</span>, pri kiu parolis la tuta Romo.</p>

 <p id="cf3916">Oni do flustris al si reciproke en la orelojn, ke la cezaro, reveninte el la ĝardeno, furioziĝis kaj ne povis endormiĝi, ke atakis lin fantomoj kaj strangaj vizioj, pro kiuj en la sekvinta tago li anoncis sian baldaŭan vojaĝon en Aĥajon. Aliaj tamen neis ĝin, asertante, ke nun li montriĝos tiom pli senindulga por la kristanoj. Ne mankis tamen ankaŭ timuloj, kiuj antaŭvidis, ke la akuzo, kiun <span class="nomo" lang="la" title="Ne-Esperanta nomo. Lingvo: Latino">Chilo</span> ĵetis en la vizaĝon de la cezaro kontraŭ la amasoj, povas havi plej malbonajn sekvojn. Estis fine ankaŭ tiaj, kiuj en la nomo de la humaneco petis <span class="nomo" lang="la" title="Ne-Esperanta nomo. Lingvo: Latino">Tigellinus</span>on, ke li ĉesigu pluan persekutadon.</p>

 <p id="cf3917">— Rigardu, kien vi iras — parolis <span class="nomo" lang="la" title="Ne-Esperanta nomo. Lingvo: Latino">Barcus Soranus</span>. — Vi volis kontentigi la venĝon de la popolo kaj inspiri al ĝi la konvinkon, ke la puno atingis la kulpulojn, dume la efiko estas tute kontraŭa.</p>

 <p id="cf3918">— Vere! — aldonis <span class="nomo" lang="la" title="Ne-Esperanta nomo. Lingvo: Latino">Antistius Verus</span> — ĉiuj flustras nun, ke ili estas senkulpaj. Se ĉi tion vi nomas lerteco, tiam <span class="nomo" lang="la" title="Ne-Esperanta nomo. Lingvo: Latino">Chilo</span> estis prava, dirante, ke viaj cerboj ne plenigus la pladeton de glanŝelo.</p>

 <p id="cf3919">Sed <span class="nomo" lang="la" title="Ne-Esperanta nomo. Lingvo: Latino">Tigellinus</span> turnis sin al ili kaj diris:</p>

 <p id="cf3920">— Oni flustras ankaŭ, <span class="nomo" lang="la" title="Ne-Esperanta nomo. Lingvo: Latino">Barcus Soranus</span>, ke via edzino, Servilia, kaj via edzino, <span class="nomo" lang="la" title="Ne-Esperanta nomo. Lingvo: Latino">Antistius</span>, kaŝis siajn sklavojn-kristanojn antaŭ la justeco de la cezaro.</p>

 <p id="cf3921">— Malvere! — ekkriis maltrankvile <span class="nomo" lang="la" title="Ne-Esperanta nomo. Lingvo: Latino">Barcus</span>.</p>

 <p id="cf3922">— Mian edzinon volas pereigi viaj eksedzinoj, kiuj ĵaluzas ŝian virton! — diris same maltrankvile <span class="nomo" lang="la" title="Ne-Esperanta nomo. Lingvo: Latino">Antistius Verus</span>.</p>

 <p id="cf3923">Sed aliaj parolis pri <span class="nomo" lang="la" title="Ne-Esperanta nomo. Lingvo: Latino">Chilo</span>.</p>

 <p id="cf3924">— Kio okazis al li? — parolis <span class="nomo" lang="la" title="Ne-Esperanta nomo. Lingvo: Latino">Eprius Marcellus</span>. — Li mem transdonis ilin en la manojn de <span class="nomo" lang="la" title="Ne-Esperanta nomo. Lingvo: Latino">Tigellinus</span>; el mizerulo li iĝis riĉulo, povas trankvile vivi la reston de siaj tagoj, havi belan enterigon kaj monumenton, dume, ne!! Subite li ekpreferis ĉion perdi kaj pereigi sin; vere, li ja freneziĝis!</p>

 <p id="cf3925">— Li ne freneziĝis, sed iĝis kristano — diris <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf3926">— Nekredeble! — ekkriis <span class="nomo" lang="la" title="Ne-Esperanta nomo. Lingvo: Latino">Vitelius</span>.</p>

 <p id="cf3927">— Ĉu mi ne diradis al vi! — intermetis <span class="nomo" lang="la" title="Ne-Esperanta nomo. Lingvo: Latino">Vestinus</span>. — Murdu la kristanojn laŭplaĉe, sed, kredu al mi, ne militu kontraŭ ilia dio. Ne ŝercu je la afero!... Rigardu, kio okazas! Mi ja ne bruligis Romon, sed se la cezaro al mi permesus, mi tuj oferus hekatombon al ilia dio. Kaj ĉiuj devus fari la samon, ĉar mi ripetas, ne ŝercu je tiu dio! Memoru, ke mi diris al vi ĉi tion.</p>

 <p id="cf3928">— Kaj mi diris ion alian — ekparolis <span class="nomo" lang="la" title="Ne-Esperanta nomo. Lingvo: Latino">Petronius</span>. — <span class="nomo" lang="la" title="Ne-Esperanta nomo. Lingvo: Latino">Tigellinus</span> ridis, kiam mi asertis, ke ili sin defendas, sed nun mi diros pli: ke ili konkeras!</p>

 <p id="cf3929">— Kiel do? kiel? — demandis kelkaj voĉoj.</p>

 <p id="cf3930">— Je Polukso!... Ĉar se tia <span class="nomo" lang="la" title="Ne-Esperanta nomo. Lingvo: Latino">Chilo</span> ne kontraŭstaris ilin, kiu ilin kontraŭstaros! Se vi pensas, ke post ĉiu spektaklo la kristanoj ne multiĝas, tiam kun via kono de Romo iĝu kaldronistoj aŭ komencu razi barbojn, ĉar tiam vi scios pli bone, kion la popolo pensas kaj kio okazas en la urbo.</p>

 <p id="cf3931">— Li diras puran veron, je la sankta <em><span class="fremda" lang="la" title="Ne-Esperanta teksto. Lingvo: Latino">peplum</span></em> de Diano! — ekkriis <span class="nomo" lang="la" title="Ne-Esperanta nomo. Lingvo: Latino">Vestinus</span>.</p>

 <p id="cf3932">Sed <span class="nomo" lang="la" title="Ne-Esperanta nomo. Lingvo: Latino">Barcus</span> turnis sin al <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3933">— Kion vi volas esprimi?</p>

 <p id="cf3934">— Mi finas per tio, per kio vi komencis: sufiĉe jam da sango!</p>

 <p id="cf3935">Kaj <span class="nomo" lang="la" title="Ne-Esperanta nomo. Lingvo: Latino">Tigellinus</span> rigardis lin moke kaj diris:</p>

 <p id="cf3936">— Nu, ankoraŭ iomete!</p>

 <p id="cf3937">— Se via kapo ne sufiĉas al vi, vi havas alian, la globeton de via bastono! — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3938">La pluan interparolon rompis la alveno de la cezaro, kiu okupis sian lokon, akompanate de <span class="nomo" lang="la" title="Ne-Esperanta nomo. Lingvo: Latino">Pythagoras</span>. Tuj poste komenciĝis la prezentado de “<span class="nomo" lang="la" title="Ne-Esperanta nomo. Lingvo: Latino">Aureolus</span>”, kiun oni ne multe atentis, ĉar la pensoj estis okupitaj per <span class="nomo" lang="la" title="Ne-Esperanta nomo. Lingvo: Latino">Chilo</span>. La popolo, kutimiĝinta al turmentoj kaj sango, enuis ankaŭ, siblis, eligadis ekkriojn, malflatajn por la kortego, kaj postulis rapidigon de la sceno kun urso, kiu sola ekscitis ĝian intereson. Se oni ne esperus vidi la kondamnitan maljunulon kaj ne atendus la donacojn, la sola spektaklo ne kapablus reteni la amasojn.</p>

 <p id="cf3939">Sed fine venis la atendita momento. Cirkaj servistoj enportis unue lignan krucon, sufiĉe malaltan, por ke la urso, leviĝinte sur la postajn piedojn. povu atingi la bruston de la martiro, kaj poste du homoj enkondukis, aŭ pli ĝuste entrenis <span class="nomo" lang="la" title="Ne-Esperanta nomo. Lingvo: Latino">Chil</span>on, ĉar, havante la krurostojn rompitajn, li ne povis mem iri. Oni metis lin kaj alnajlis al la ligno tiel rapide, ke la interesitaj aŭgustanoj ne povis eĉ bone lin rigardi, kaj nur kiam oni fiksis la krucon en la preparita speciale kavo, ĉies okuloj direktiĝis al li. Sed apenaŭ oni povis rekoni en ĉi tiu nuda maljunulo la antaŭan <span class="nomo" lang="la" title="Ne-Esperanta nomo. Lingvo: Latino">Chil</span>on. Post la torturoj, kiujn suferigis al li <span class="nomo" lang="la" title="Ne-Esperanta nomo. Lingvo: Latino">Tigellinus</span>, ne restis en lia vizaĝo eĉ guto da sango, kaj nur sur la blanka barbo oni vidis ruĝan postsignon, kiun lasis la sango post la elŝiro de la lango. Tra la diafana haŭto oni povis preskaŭ vidi liajn ostojn. Li ŝajnis ankaŭ multe pli aĝa, preskaŭ kaduka. Sed aliflanke liaj okuloj antaŭe ĵetadis ĉiam rigardojn plenajn de maltrankvilo kaj malico, liaj viglaj trajtoj spegulis antaŭe ĉiaman timon kaj malcertecon — kaj nun li havis vizaĝon dolorplenan, sed tiel feliĉan kaj serenan, kian havas homoj dormantaj aŭ mortintaj. Eble lian fidon subtenadis la memoro pri la krucumita fripono, kiun Kristo pardonis. kaj eble li parolis interne al la kompatema Dio: “Sinjoro, mi mordadis, kiel venena vermo, sed mi ja estis dum la tuta vivo mizerulo, mi suferadis malsaton, homoj piedpremis min, batis kaj persekutis. Mi estis, ho Sinjoro, malriĉa kaj tre malfeliĉa, kaj nun oni transdonis min al torturistoj kaj najlis al kruco, do Vi, ho Kompatema, ne forpuŝos min en la horo de mia morto!” Kaj paco venis videble en lian pentantan koron. Neniu ridis, ĉar en tiu krucumito estis io tiel trankvila, li ŝajnis tiel maljuna, sendefenda, malforta, tiel vokanta kompaton per sia humileco, ke malgraŭvole ĉiu demandis sin mem: kiel oni povas torturi kaj najli al kruco homojn, kiuj jam estas sen tio mortantaj? La amaso silentis. Inter la aŭgustanoj <span class="nomo" lang="la" title="Ne-Esperanta nomo. Lingvo: Latino">Vestinus</span>, klinante sin dekstren kaj maldekstren, flustris per terurita voĉo: “Rigardu, kiel ili mortas!” Aliaj atendis la urson, dezirante en la animo, ke la spektaklo finiĝu plej baldaŭ.</p>

 <p id="cf3940">La urso enrampis fine la arenon kaj, ambaŭflanken balancante sian malalten klinitan kapon, ĝi rigardis ĉirkaŭen deflanke, kvazaŭ ĝi pri io meditus aŭ ion serĉus. Ekvidinte fine la krucon, kaj sur ĝi la nudan korpon, ĝi alproksimiĝis, levis sin, sed post momento ĝi ree malleviĝis sur la antaŭajn piedojn, kaj sidiĝinte apud la kruco, komencis murmuri, kvazaŭ eĉ en ĝia besta koro vekiĝus kompato por tiu restaĵo de homo.</p>

 <p id="cf3941">El la buŝo de la cirkaj servistoj aŭdiĝis instigaj krioj, sed la popolo silentis. <span class="nomo" lang="la" title="Ne-Esperanta nomo. Lingvo: Latino">Chilo</span> denove per malrapida movo levis la kapon kaj dum ia tempo kondukis la rigardon inter la publiko. Fine liaj okuloj haltis ie sur la plej altaj vicoj de la amfiteatro, kaj tiam okazis io, kio surprizis kaj mirigis la rigardantojn. Jen lia vizaĝo eklumis de rideto, la frunton ekĉirkaŭis kvazaŭ radioj, la okuloj levis sin antaŭ la morto supren, kaj post momento du grandaj larmoj, ŝvelintaj sub la palpebroj, ekfluis malrapide sur lia vizaĝo.</p>

 <p id="cf3942">Kaj li mortis.</p>

 <p id="cf3943">Tiam iu laŭta vira voĉo vokis supre, sub la <em><span class="fremda" lang="la" title="Ne-Esperanta teksto. Lingvo: Latino">velarium:</span></em></p>

 <p id="cf3944">— Pacon al la martiroj!!</p>

 <p id="cf3945">En la amfiteatro regis profunda silento.</p>

 </div>

 <div class="chapitro" id="quovadis64"> <h3 id="cf3946">ĈAPITRO <span class="num" title="">LXIV</span> </h3> <p id="cf3947">Post la spektaklo en la cezaraj ĝardenoj la malliberejoj multe malpleniĝis. Oni kaptadis ankoraŭ, vere, kaj malliberigadis personojn, suspektatajn pri la konfesado de la orienta superstiĉaro, sed la ĉasoj provizadis ĉiam malpli multe da ili, apenaŭ tiom, kiom oni bezonis por plenigi la postajn spektaklojn, kiuj ankaŭ estis jam venantaj al la fino. La popolo, trosata de sango, elmontradis ĉiam pli grandan enuemon kaj ĉiam pli grandan maltrankvilon pro la senekzempla ĝis nun sintenado de la kondamnitoj. En la amasoj oni rakontis al si reciproke ĉiam pli strangajn aferojn pri venĝemo de la kristana dio. La mallibereja tifo, kiu disvastiĝis en la urbo, pligrandigis la ĝeneralan timon. Oni vidadis oftajn enterigojn kaj ripetadis al si reciproke en la orelojn, ke necesaj estas novaj <em><span class="fremda" lang="la" title="Ne-Esperanta teksto. Lingvo: Latino">piacula</span></em> por elpeti pardonon de la nekonata dio. Fine malgraŭ ĉiuj penoj de <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj liaj partianoj, disvastiĝadis ĉiam pli la konvinko, ke la urbo estis bruligita laŭ la ordono de la cezaro kaj ke la kristanoj suferas senkulpe.</p>

 <p id="cf3948">Sed ĝuste tial same <span class="nomo" lang="la" title="Ne-Esperanta nomo. Lingvo: Latino">Nero</span> kiel <span class="nomo" lang="la" title="Ne-Esperanta nomo. Lingvo: Latino">Tigellinus</span> daŭrigis senlace la persekutadon. Por trankviligi la popolon oni faris novajn disponojn pri la disdonado de greno, vino kaj olivoleo; oni anoncis regulojn, faciligantajn la rekonstruadon de la domoj kaj plenajn de konsideroj por la posedantoj, kaj aliajn, koncernantajn la larĝecon de la stratoj kaj materialojn, el kiuj oni devas konstrui, por estonte eviti la katastrofon de brulo. La cezaro mem partoprenadis la kunsidojn de la senato kaj konsilis kune kun la “patroj” pri la bono de la popolo kaj urbo, aliflanke tamen eĉ ombro de favoro ne falis sur la kondamnitojn. La reganto de la mondo deziris antaŭ ĉio inspiri al la popolo la konvinkon, ke tiel senindulgaj punoj povas trafi nur kulpulojn. Ankaŭ en la senato neniu voĉo ekpledis pro la kristanoj, ĉar neniu volis riski malfavoron de la cezaro, kaj krom tio la homoj, kies rigardo iris pli foren en la estontecon, asertis, ke kontraŭ la nova kredo la fundamentoj de la roma regno ne povus resti sendetrue.</p>

 <p id="cf3949">Oni redonadis al la familioj nur agoniantojn aŭ mortintojn, ĉar la roma leĝo ne venĝis kontraŭ mortintoj. Por <span class="nomo" lang="la" title="Ne-Esperanta nomo. Lingvo: Latino">Vinicius</span> certan konsolon prezentis la penso, ke se <span class="nomo" lang="la" title="Ne-Esperanta nomo. Lingvo: Latino">Ligia</span> mortos, li enterigos ŝin en la familia tombaro kaj mem kuŝos apud ŝi. Li havis jam nenian esperon savi ŝin de la morto, kaj mem, duone foririnta de la vivo, dronanta entute en Kristo, li ne revis plu pri alia kuniĝo, ol la eterna. Lia kredo iĝis simple senfunda, tiel, ke pro ĝi tiu eterneco ŝajnis al li io senkompare pli reala kaj pli vera, ol la pasema ekzistado, per kiu li vivis ĝis nun. Lia koro plenpleniĝis per koncentrita ekstazo. Dum la vivo ankoraŭ li ŝanĝiĝadis en estaĵon preskaŭ senkorpan, kiu, sopirante plenan liberiĝon por si mem, deziris ĝin ankaŭ por la alia amata animo. Li imagis, ke tiam li kaj <span class="nomo" lang="la" title="Ne-Esperanta nomo. Lingvo: Latino">Ligia</span> prenos sin reciproke je la manoj kaj foriros en la ĉielon, kie Kristo ilin benos kaj lasos ilin loĝi en lumo tiel trankvila kaj tiel grandega, kiel la ĉielbrilo. Li nur petegis Kriston, ke Li ŝparu al <span class="nomo" lang="la" title="Ne-Esperanta nomo. Lingvo: Latino">Ligia</span> la cirkan turmenton kaj lasu ŝin endormiĝi trankvile en la malliberejo, ĉar li sentis kun plena certeco, ke li mem ankaŭ mortos kun ŝi. Li kredis, ke kontraŭ ĉi tiu maro da elverŝita sango li ne rajtas eĉ esperi, ke ŝi sola estos savita. Li aŭdis de Petro kaj Paŭlo, ke ankaŭ ili devas morti kiel martiroj. La vido de <span class="nomo" lang="la" title="Ne-Esperanta nomo. Lingvo: Latino">Chilo</span> sur la kruco konvinkis lin, ke morto, eĉ martira, povas esti dolĉa, do li deziris jam, ke ĝi venu al ili ambaŭ, kiel la sopirata ŝanĝo de malbona, malgaja kaj malfeliĉa sorto en la pli bonan.</p>

 <p id="cf3950">Iafoje li antaŭgustadis jam la transmondan vivon. Tiu malĝojo, kiu ŝvebis super ambaŭ iliaj animoj, perdadis ĉiam pli la iaman brulantan maldolĉecon kaj iom post iom ŝanĝadis sin en ian transmondan, trankvilan sinkonfidon al la Dia volo. <span class="nomo" lang="la" title="Ne-Esperanta nomo. Lingvo: Latino">Vinicius</span> antaŭe naĝis penege kontraŭ la fluo, baraktis kaj suferis; nun li donis sin al la ondo, kredante, ke ĝi portos lin en la eternan trankvilon. Li divenis ankaŭ, ke <span class="nomo" lang="la" title="Ne-Esperanta nomo. Lingvo: Latino">Ligia</span> same kiel li pretiĝas al la morto, ke malgraŭ la dividantaj ilin malliberejaj muregoj ili jam iras kune, kaj li ridetis al ĉi tiu penso, kiel al feliĉo.</p>

 <p id="cf3951">Kaj efektive ili iris tiel harmonie, kvazaŭ de longe ĉiutage ili estus dividantaj siajn pensojn. En <span class="nomo" lang="la" title="Ne-Esperanta nomo. Lingvo: Latino">Ligia</span> estis ankaŭ neniaj deziroj kaj nenia espero, krom la transmonda vivo. La morto prezentis sin al ŝi ne nur kiel liberiĝo el la teruraj malliberejaj muregoj, el la manoj de la cezaro kaj de <span class="nomo" lang="la" title="Ne-Esperanta nomo. Lingvo: Latino">Tigellinus</span>, sed ankaŭ kiel la tempo de geedziĝo kun <span class="nomo" lang="la" title="Ne-Esperanta nomo. Lingvo: Latino">Vinicius</span>. Kontraŭ ĉi tiu neskuebla certeco ĉio alia perdis la signifon. Post la morto devis komenciĝi por ŝi feliĉo eĉ tera, do ŝi atendis ĝin ankaŭ tiel, kiel fianĉino atendas la edziniĝan momenton.</p>

 <p id="cf3952">Kaj ĉi tiu senlima torento da kredo, kiu forŝiradis de la vivo kaj portis trans la tombon milojn da unuaj konfesantoj, ekkaptis ankaŭ <span class="nomo" lang="la" title="Ne-Esperanta nomo. Lingvo: Latino">Ursus</span>on. Li ankaŭ longe ne volis konsenti en la koro la morton de <span class="nomo" lang="la" title="Ne-Esperanta nomo. Lingvo: Latino">Ligia</span>, sed kiam ĉiutage trans la malliberejajn muregojn penetradis la famoj pri tio, kio okazas en la amfiteatroj kaj ĝardenoj, kiam la morto ŝajnis komuna, neevitebla sorto de ĉiuj kristanoj kaj kune ilia feliĉo, supera ol ĉia mortema ideo pri feliĉo, ankaŭ li ne kuraĝis fine preĝi al Kristo, ke Li senigu <span class="nomo" lang="la" title="Ne-Esperanta nomo. Lingvo: Latino">Ligia</span>n de ĉi tiu feliĉo aŭ prokrastu ĝin por longaj jaroj. En sia simpla animo de barbaro li pensis krome, ke la filino de la liga ĉefo havas pli grandajn rajtojn kaj ricevos pli multe el la ĉielaj ĝuoj, ol la tuta amaso da simpluloj, al kiuj ankaŭ li mem apartenis, kaj ke en la eterna gloro si sidos pli proksime al la “Ŝafido” ol aliaj. Li aŭdis, vere, ke antaŭ Dio la homoj estas egalaj, sed al la fundo de lia animo kroĉis sin tamen la konvinko, ke la filino de ĉefo, plie de la ĉefo de ĉiuj ligoj, estas iu alia, ol iu ajn sklavino. Li esperis ankaŭ, ke Kristo permesos al li servi ŝin plue. Koncerne sin mem li havis nur unu kaŝitan deziron, nome, ke li povu morti tiel, kiel la “Ŝafido”, sur kruco. Sed ĝi ŝajnis al li feliĉo tiel granda, ke kvankam li sciis, ke oni krucumas en Romo eĉ plej grandajn krimulojn, li preskaŭ ne kuraĝis preĝi pri tia morto. Li supozis, ke certe oni igos lin perei de la dentegoj de sovaĝaj bestoj, kaj ĉi tio prezentis lian internan zorgon. De la infaneco li vivis en nepenetreblaj arbaregoj, meze de senĉesaj ĉasoj, pro kiuj, dank’ al sia superhoma forto, li famiĝis inter la ligoj ankoraŭ antaŭ ol li atingis la viran aĝon. La ĉasoj prezentis lian okupon tiel ŝatatan, ke poste, kiam li estis en Romo kaj devis ilin rezigni, li vizitadis bestejojn kaj amfiteatron, por almenaŭ rigardi la konatajn al si kaj nekonatajn bestojn. Ilia vido vekadis en li nevenkeblan sopiron al batalo kaj mortigado, li timis do nun en la animo, ke se li ekstaros kontraŭ ili en la amfiteatro, ekposedos lin pensoj malpli indaj je kristano, kiu devas morti pie kaj pacience. Sed li konfidis sin eĉ en ĉi tio al Kristo, konsolante sin per aliaj, pli dolĉaj pensoj. Nome, aŭdinte, ke la “Ŝafido” proklamis militon kontraŭ la inferaj potencoj kaj malbonaj spiritoj, al kiuj la kristana kredo kalkulis ankaŭ ĉiujn idolanajn diojn, li pensis, ke en ĉi tiu milito li tamen tre utilos al la “Ŝafido” kaj povos servi Lin pli bone, ol aliaj, ĉar ankaŭ tio ne povis trovi lokon en lia kapo, ke lia animo povus ne esti pli forta, ol la animoj de la aliaj martiroj. Cetere li preĝadis dum tutaj tagoj, faradis servojn al la malliberuloj, helpadis la gardistojn kaj konsoladis sian reĝidinon, kiu bedaŭris iafoje, ke en sia mallonga vivo ŝi ne povis plenumi tiom da bonaj faroj, kiom plenumis la fama <span class="nomo" lang="la" title="Ne-Esperanta nomo. Lingvo: Latino">Thabita</span>, pri kiu rakontis al ŝi Petro la apostolo. La gardistoj, kiujn eĉ en la malliberejo timigis la terura forto de tiu grandegulo, ĉar estis kontraŭ ĝi nek sufiĉaj ŝnuroj, nek kradoj, ekamis lin fine pro lia dolĉeco. Ofte, mirigitaj per lia sereneco, ili demandis lin pri ĝia kaŭzo, kaj li rakontis al ili kun tia neŝancelebla kredo, kia vivo atendas lin post la morto, ke ili aŭskultis kun miro, vidante por la unua fojo, ke en la subteraĵojn, nepenetreblajn por la suno, povas penetri feliĉo. Kaj kiam li inklinigadis ilin, ke ili ekkredu je la “Ŝafido”, en la kapojn de pluraj venis la penso, ke ilia laboro estas laboro de sklavoj kaj ilia vivo — vivo de mizeruloj, kaj pluraj enpensiĝadis pri sia malbonsorto, kies finon nur la morto devis prezenti.</p>

 <p id="cf3953">Sed la morto inspiris al ili novan timon kaj nenion ili esperis de ĝi, dum tiu liga grandegulo kaj tiu knabino, simila al floro, ĵetita sur la malliberejan pajlon, iris al ĝi kun ĝojo, kiel al la pordo de feliĉo.</p>

 </div>

 <div class="chapitro" id="quovadis65"> <h3 id="cf3954">ĈAPITRO <span class="num" title="">LXV</span> </h3> <p id="cf3955">Unu vesperon vizitis <span class="nomo" lang="la" title="Ne-Esperanta nomo. Lingvo: Latino">Petronius</span>on senatano Scaevinus kaj komencis kun li longan interparolon pri la malfacila tempo, en kiu ambaŭ vivis, kaj pri la cezaro. Li parolis tiel malkaŝe, ke <span class="nomo" lang="la" title="Ne-Esperanta nomo. Lingvo: Latino">Petronius</span>, kvankam estante en amikaj rilatoj kun li, komencis esti singardema. Li plendis, ke la mondo iras malrekte kaj freneze kaj ke ĉio tio kune devas finiĝi per ia katastrofo, pli terura eĉ, ol la brulego de Romo. Li parolis, ke eĉ la aŭgustanoj estas malkontentaj, ke <span class="nomo" lang="la" title="Ne-Esperanta nomo. Lingvo: Latino">Fenius Rufius</span>, la dua prefekto de la pretorianoj, elportas plej kontraŭvole la abomenan regadon de <span class="nomo" lang="la" title="Ne-Esperanta nomo. Lingvo: Latino">Tigellinus</span>, kaj ke la pacienco de la tuta gento de <span class="nomo" lang="la" title="Ne-Esperanta nomo. Lingvo: Latino">Seneca</span> estas elĉerpita pro la maniero, en kiu la cezaro kondutas al sia maljuna majstro kaj al <span class="nomo" lang="la" title="Ne-Esperanta nomo. Lingvo: Latino">Lucanus</span>.</p>

 <p id="cf3956">Fine li komencis mencii la malkontentecon de la popolo, kaj eĉ de la pretorianoj, kiujn en granda parto <span class="nomo" lang="la" title="Ne-Esperanta nomo. Lingvo: Latino">Fenius Rufius</span> sciis favorigi al si.</p>

 <p id="cf3957">— Kial vi diras al mi ĉi tion? — demandis lin <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3958">— Pro zorgemo pri la cezaro — respondis Scaevinus. — Mi havas en la pretorio malproksiman parencon, kiu nomas sin Scaevinus, same kiel mi, kaj pere de li mi scias, kio okazas en la tendaro... La malkontenteco kreskas ankaŭ tie... <span class="nomo" lang="la" title="Ne-Esperanta nomo. Lingvo: Latino">Caligula</span>, vidu, ankaŭ estis freneza, kaj rigardu, kio okazis! Jen troviĝis <span class="nomo" lang="la" title="Ne-Esperanta nomo. Lingvo: Latino">Cassius Chaerea</span>... Terura faro ĝi estis kaj sendube estas inter ni neniu, kiu ĝin aprobus, tamen <span class="nomo" lang="la" title="Ne-Esperanta nomo. Lingvo: Latino">Chaerea</span> liberigis la mondon de monstro.</p>

 <p id="cf3959">— Alivorte — respondis <span class="nomo" lang="la" title="Ne-Esperanta nomo. Lingvo: Latino">Petronius</span> — vi parolas tiel: “Mi <span class="nomo" lang="la" title="Ne-Esperanta nomo. Lingvo: Latino">Chaerea</span>n ne laŭdas, sed tio estis bonega homo kaj la dioj donu al ni pli multe da similaj.”</p>

 <p id="cf3960">Sed Scaevinus ŝanĝis la temon kaj komencis neatendite glori Pison. Li gloris lian genton, lian noblecon, lian sindonon al la edzino, kaj fine lian saĝecon, trankvilecon kaj strangan kapablon inklinigadi al si la homojn.</p>

 <p id="cf3961">— La cezaro estas senida — li diris — kaj ĉiuj vidas lian sekvonton en Piso. Sendube ĉiuj ankaŭ helpus lin tutkore atingi la regadon. Amas lin <span class="nomo" lang="la" title="Ne-Esperanta nomo. Lingvo: Latino">Fenius Rufius</span>, la cento da <span class="nomo" lang="la" title="Ne-Esperanta nomo. Lingvo: Latino">Anneus</span>oj estas al li plene sindonema. <span class="nomo" lang="la" title="Ne-Esperanta nomo. Lingvo: Latino">Plautius Lateranus</span> kaj <span class="nomo" lang="la" title="Ne-Esperanta nomo. Lingvo: Latino">Tullius Senecio</span> saltus pro li en fajron. Kaj same Natalis, kaj Subrius <span class="nomo" lang="la" title="Ne-Esperanta nomo. Lingvo: Latino">Flavius</span>, kaj <span class="nomo" lang="la" title="Ne-Esperanta nomo. Lingvo: Latino">Sulpicius Asper</span>, kaj Atranius <span class="nomo" lang="la" title="Ne-Esperanta nomo. Lingvo: Latino">Quintianus</span>, kaj eĉ <span class="nomo" lang="la" title="Ne-Esperanta nomo. Lingvo: Latino">Vestinus</span>.</p>

 <p id="cf3962">— La lasta ne multe utilos al Piso — respondis <span class="nomo" lang="la" title="Ne-Esperanta nomo. Lingvo: Latino">Petronius</span>. — <span class="nomo" lang="la" title="Ne-Esperanta nomo. Lingvo: Latino">Vestinus</span> timas la propran ombron.</p>

 <p id="cf3963">— <span class="nomo" lang="la" title="Ne-Esperanta nomo. Lingvo: Latino">Vestinus</span> timas la sonĝojn kaj spiritojn — respondis Scaevinus, sed li estas homo brava, kiun oni prave volas nomi konsulo. Kaj se en la animo li estas kontraŭ la persekutado de la kristanoj, ne malbonkalkulu al li ĉi tion, ĉar ankaŭ al vi gravas, ke tiuj frenezaĵoj ĉesu.</p>

 <p id="cf3964">— Ne al mi, sed al <span class="nomo" lang="la" title="Ne-Esperanta nomo. Lingvo: Latino">Vinicius</span> — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Pro <span class="nomo" lang="la" title="Ne-Esperanta nomo. Lingvo: Latino">Vinicius</span> mi volus savi unu knabinon, sed mi ne povas, ĉar mi perdis la favoron de <span class="nomo" lang="la" title="Ne-Esperanta nomo. Lingvo: Latino">Ahenobarbus</span>.</p>

 <p id="cf3965">— Kiel do? Ĉu vi ne rimarkas, ke la cezaro denove proksimiĝas al vi kaj komencas kun vi paroli? Kaj mi diros al vi, kial. Nome li planas denove iri Aĥajon, kie li intencas kanti grekajn kantojn, de li mem komponitajn. Li flamas al tiu vojaĝo, sed kune tremas, pensante pri la mokemo de la grekoj. Li imagas, ke povas lin trafi aŭ plej granda triumfo, aŭ plej granda falo. Li bezonas bonan konsilon, kaj li scias, ke neniu kapablus al li konsili pli bone, ol vi. Jen estas la kaŭzo, pro kiu vi reakiras la favoron.</p>

 <p id="cf3966">— <span class="nomo" lang="la" title="Ne-Esperanta nomo. Lingvo: Latino">Lucanus</span> povus min anstataŭi.</p>

 <p id="cf3967">— La Kuprobarba malamegas lin kaj verdiktis al li morton en la animo. Li serĉas nur pretekston, ĉar li ĉiam serĉas pretekstojn. <span class="nomo" lang="la" title="Ne-Esperanta nomo. Lingvo: Latino">Lucanus</span> komprenas, ke necesas rapidi.</p>

 <p id="cf3968">— Je Kastoro! — diris <span class="nomo" lang="la" title="Ne-Esperanta nomo. Lingvo: Latino">Petronius</span>. — Povas esti. Sed mi havus ankoraŭ unu rimedon, por baldaŭ reakiri la favoron.</p>

 <p id="cf3969">— Kian?</p>

 <p id="cf3970">— Simple ripeti al la Kuprobarba ĉi tion, kion vi diris antaŭ momento.</p>

 <p id="cf3971">— Mi nenion diris! — ekkriis Scaevinus maltrankvile.</p>

 <p id="cf3972">Sed <span class="nomo" lang="la" title="Ne-Esperanta nomo. Lingvo: Latino">Petronius</span> metis la brakon sur lian ŝultron.</p>

 <p id="cf3973">— Vi nomis la cezaron frenezulo, vi antaŭvidis la postvenon de Piso kaj diris: “<span class="nomo" lang="la" title="Ne-Esperanta nomo. Lingvo: Latino">Lucanus</span> komprenas, ke necesas rapidi”. Kun kio vi volas do rapidi, <em><span class="fremda" lang="la" title="Ne-Esperanta teksto. Lingvo: Latino">carissime?</span></em></p>

 <p id="cf3974">Scaevinus paliĝis, kaj dum momento ili rigardis sin reciproke en la okulojn.</p>

 <p id="cf3975">— Vi ne ripetos!</p>

 <p id="cf3976">— Je la koksoj de <span class="nomo" lang="la" title="Ne-Esperanta nomo. Lingvo: Latino">Cypria</span>! Kiel vi bone min konas. Ne, mi ne ripetos. Mi nenion aŭdis, sed mi ankaŭ volas nenion aŭdi... Vi komprenas! La vivo estas tro mallonga, ke valoru ion entrepreni. Mi nur petas vin, ke vi vizitu hodiaŭ <span class="nomo" lang="la" title="Ne-Esperanta nomo. Lingvo: Latino">Tigellinus</span>on kaj parolu kun li same longe, kiel kun mi, pri kio vi volas!</p>

 <p id="cf3977">— Kial?</p>

 <p id="cf3978">— Tial, ke, se iam <span class="nomo" lang="la" title="Ne-Esperanta nomo. Lingvo: Latino">Tigellinus</span> diros al mi: “Scaevinus estis ĉe vi”, mi povu al li rediri: “La saman tagon li estis ankaŭ ĉe vi”.</p>

 <p id="cf3979">Scaevinus, aŭdinte ĉi tion, rompis eburan bastonon, kiun li tenis en la mano kaj respondis:</p>

 <p id="cf3980">— Malbona sorĉo trafu ĉi tiun bastonon... Mi estos hodiaŭ ĉe <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj poste en la festeno ĉe Nerva. Vi ja ankaŭ ĉeestos? En ĉiu okazo, ĝis la revido postmorgaŭ en la amfiteatro, kie oni prezentos la reston de la kristanoj!... Ĝis la revido!</p>

 <p id="cf3981">— Postmorgaŭ! — ripetis <span class="nomo" lang="la" title="Ne-Esperanta nomo. Lingvo: Latino">Petronius</span>, restinte sola. — Ni ne havas do tempon por perdi. <span class="nomo" lang="la" title="Ne-Esperanta nomo. Lingvo: Latino">Ahenobarbus</span> efektive bezonos min en Aĥajo, eble do li konsideros je mi.</p>

 <p id="cf3982">Kaj li decidis provi lastan rimedon.</p>

 <p id="cf3983">Efektive dum la festeno ĉe Nerva la cezaro mem ekpostulis, ke <span class="nomo" lang="la" title="Ne-Esperanta nomo. Lingvo: Latino">Petronius</span> kuŝu kontraŭ li, ĉar li volis paroli kun li pri Aĥajo kaj pri la urboj, kie li povus prezentiĝi kun la perspektivoj de plej granda sukceso. Plej multe gravis al li ĉi-momente la atenanoj, kiujn li timis. La aliaj aŭgustanoj aŭskultis ĉi tiun interparolon kun koncentrita atento, por, kaptinte fragmentetojn el la frazoj de <span class="nomo" lang="la" title="Ne-Esperanta nomo. Lingvo: Latino">Petronius</span>, prezenti ilin poste kiel la proprajn.</p>

 <p id="cf3984">— ŝajnas al mi, ke mi ĝis nun ne vivis — diris <span class="nomo" lang="la" title="Ne-Esperanta nomo. Lingvo: Latino">Nero</span> — kaj ke mi naskiĝos nur en Grekujo.</p>

 <p id="cf3985">— Vi naskiĝos al nova gloro kaj senmorteco — respondis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3986">— Mi esperas, ke tiel okazos kaj ke Apolono ne montriĝos ĵaluza. Se mi revenos triumfe, mi oferos al li hekatombon. kian ĝis nun havis neniu dio.</p>

 <p id="cf3987">Scaevinus komencis ripeti la versojn de Horacio:</p>

 <p id="cf3988"><span class="fremda" lang="la" title="Ne-Esperanta teksto. Lingvo: Latino">“Sic te diva potens Cypri<br> sic fratres Helenae, lucida sidera,<br> ventorumque regat Pater...”</span></p>

 <p id="cf3989">— La ŝipo atendas iam en Neapolo — diris la cezaro. — Mi volus ekiri eĉ morgaŭ.</p>

 <p id="cf3990">Tiam <span class="nomo" lang="la" title="Ne-Esperanta nomo. Lingvo: Latino">Petronius</span> levis sin kaj, rigardante rekte en la okulojn de <span class="nomo" lang="la" title="Ne-Esperanta nomo. Lingvo: Latino">Nero</span>, diris:</p>

 <p id="cf3991">— Permesu, dia, ke mi antaŭe aranĝu edziĝan festenon, al kiu mi invitos antaŭ ĉiuj vin.</p>

 <p id="cf3992">— Edziĝan festenon? Kies? — demandis <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf3993">— De <span class="nomo" lang="la" title="Ne-Esperanta nomo. Lingvo: Latino">Vinicius</span> kun la filino de la liga reĝo, via garantiulino. Ŝi estas nun, vere, en malliberejo, sed unue, kiel garantiulino, ŝi ne povas esti malliberigata, kaj due, vi mem permesis al <span class="nomo" lang="la" title="Ne-Esperanta nomo. Lingvo: Latino">Vinicius</span> edzinigi ŝin; ĉar viaj verdiktoj, kiel la verdiktoj de Zeŭso, estas nerevokeblaj, tial ordonu ellasi ŝin el la malliberejo kaj transdoni ŝin al la fianĉo.</p>

 <p id="cf3994">La malvarma sango kaj la trankvila memcerteco, kun kiu parolis <span class="nomo" lang="la" title="Ne-Esperanta nomo. Lingvo: Latino">Petronius</span>, konfuzis Neron, kiu ĉiam konfuziĝadis, kiam iu parolis al li en tia maniero.</p>

 <p id="cf3995">— Mi scias — li respondis, mallevante la okulojn. — Mi pensis pri ŝi kaj pri tiu grandegulo, kiu sufokis <span class="nomo" lang="la" title="Ne-Esperanta nomo. Lingvo: Latino">Crot</span>on.</p>

 <p id="cf3996">— Sekve ambaŭ estas savitaj — rediris <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf3997">Sed <span class="nomo" lang="la" title="Ne-Esperanta nomo. Lingvo: Latino">Tigellinus</span> rapidis helpi sian sinjoron:</p>

 <p id="cf3998">— Ŝi estas en la malliberejo laŭ la volo de la cezaro, kaj vi mem diris, <span class="nomo" lang="la" title="Ne-Esperanta nomo. Lingvo: Latino">Petronius</span>, ke liaj verdiktoj estas nerevokeblaj.</p>

 <p id="cf3999">Ĉiuj ĉeestantoj, konante la historion de <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span>, bonege sciis, pri kio temas, ili do eksilentis, scivolaj, kiel finiĝos la interparolo.</p>

 <p id="cf4000">— Ŝi estas en la malliberejo pro via eraro kaj pro via nekono de la leĝo de nacioj, kontraŭ la volo de la cezaro — respondis akcente <span class="nomo" lang="la" title="Ne-Esperanta nomo. Lingvo: Latino">Petronius</span>. — Vi estas, <span class="nomo" lang="la" title="Ne-Esperanta nomo. Lingvo: Latino">Tigellinus</span>, naiva homo, sed vi ja ne asertos, ke ŝi bruligis Romon, ĉar cetere, se vi eĉ tion asertus, la cezaro ne ekkredus al vi.</p>

 <p id="cf4001">Sed <span class="nomo" lang="la" title="Ne-Esperanta nomo. Lingvo: Latino">Nero</span> jam ekregis sin kaj komencis fermeti siajn miopajn okulojn kun la esprimo de nedirebla maliceco.</p>

 <p id="cf4002">— <span class="nomo" lang="la" title="Ne-Esperanta nomo. Lingvo: Latino">Petronius</span> estas prava — li diris post momento.</p>

 <p id="cf4003"><span class="nomo" lang="la" title="Ne-Esperanta nomo. Lingvo: Latino">Tigellinus</span> rigardis lin kun miro.</p>

 <p id="cf4004">— <span class="nomo" lang="la" title="Ne-Esperanta nomo. Lingvo: Latino">Petronius</span> estas prava — ripetis <span class="nomo" lang="la" title="Ne-Esperanta nomo. Lingvo: Latino">Nero</span>. — Morgaŭ oni malfermos al ŝi la pordegon de la malliberejo, kaj pri la edziĝa festeno ni parolos postmorgaŭ, en la amfiteatro.</p>

 <p id="cf4005">— Mi malvenkis denove — ekpensis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf4006">Kaj, reveninte hejmen, li estis jam tiel certa, ke venis la fino de la vivo de <span class="nomo" lang="la" title="Ne-Esperanta nomo. Lingvo: Latino">Ligia</span>, ke la sekvintan tagon li sendis en la amfiteatron sian fidatan liberigiton, por ke ĉi tiu interkonsentu kun la estro de la <em><span class="fremda" lang="la" title="Ne-Esperanta teksto. Lingvo: Latino">spoliarium</span></em> pri la eldono de ŝia korpo, ĉar li volis transdoni ĝin al <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 </div>

 <div class="chapitro" id="quovadis66"> <h3 id="cf4007">ĈAPITRO <span class="num" title="">LXVI</span> </h3> <p id="cf4008">Dum la tempo de <span class="nomo" lang="la" title="Ne-Esperanta nomo. Lingvo: Latino">Nero</span> tiel en la cirko, kiel en la amfiteatroj populariĝis vesperaj spektakloj, antaŭe maloftaj kaj aranĝataj nur en esceptaj okazoj. La aŭgustanoj ŝatis ilin, ĉar ofte sekvadis ilin festenoj kaj drinkadoj, daŭrantaj ĝis la mateno. Kvankam la popolo estis jam trosata de la sangoverŝado, tamen, kiam diskonigis la famo, ke venas la fino de la cirkludoj kaj ke la lastaj kristanoj estas mortontaj en la vespera spektaklo, sennombraj amasoj plenigis la amfiteatron. La aŭgustanoj venis senescepte, ĉar ili konjektis, ke ĝi ne estos ordinara spektaklo kaj ke la cezaro decidis aranĝi al si tragedion el la doloro de <span class="nomo" lang="la" title="Ne-Esperanta nomo. Lingvo: Latino">Vinicius</span>. <span class="nomo" lang="la" title="Ne-Esperanta nomo. Lingvo: Latino">Tigellinus</span> gardis sekreton pri la speco de torturo, destinita por la fianĉino de la juna tribuno, sed ĉi tio ekscitis nur la ĝeneralan scivolon. Tiuj, kiuj iam vidadis <span class="nomo" lang="la" title="Ne-Esperanta nomo. Lingvo: Latino">Ligia</span>n ĉe Plautiusoj, rakontis nun mirindaĵojn pri ŝia belegeco. Aliajn interesis antaŭ ĉio la demando, ĉu efektive ili vidos ŝin hodiaŭ sur la areno, ĉar multaj el tiuj, kiuj aŭdis la respondon, kiun la cezaro donis al <span class="nomo" lang="la" title="Ne-Esperanta nomo. Lingvo: Latino">Petronius</span> ĉe Nerva, komentis ĝin dusence. Kelkaj simple supozis, ke <span class="nomo" lang="la" title="Ne-Esperanta nomo. Lingvo: Latino">Nero</span> transdonos aŭ eble eĉ jam transdonis la knabinon al <span class="nomo" lang="la" title="Ne-Esperanta nomo. Lingvo: Latino">Vinicius</span>: oni rememoris, ke ŝi estas garantiulino kaj rajtas, sekve de tio, adori tiujn diojn, kiuj plaĉis al ŝi, kaj ke la leĝo de nacioj ne permesas ŝin puni.</p>

 <p id="cf4009">La necerteco, atendado kaj scivolo ekregis ĉiujn rigardantojn. La cezaro alvenis pli frue, ol ordinare, kaj kun lia alveno oni komencis denove flustri al si reciproke, ke tamen okazos certe io eksterardinara, ĉar, krom <span class="nomo" lang="la" title="Ne-Esperanta nomo. Lingvo: Latino">Tigellinus</span> kaj <span class="nomo" lang="la" title="Ne-Esperanta nomo. Lingvo: Latino">Vatinius</span>, Neron akompanis <span class="nomo" lang="la" title="Ne-Esperanta nomo. Lingvo: Latino">Cassius</span>, centuriestro kun grandega staturo kaj grandega forto, kiun la cezaro kunprenadis nur tiam, kiam li volis havi apude defendanton, ekzemple kiam plaĉis al li fari noktajn ekskursojn en <span class="nomo" lang="la" title="Ne-Esperanta nomo. Lingvo: Latino">Suburra</span>n, kie li amuzis sin per la ludo, nomata <em><span class="fremda" lang="la" title="Ne-Esperanta teksto. Lingvo: Latino">sagatio,</span></em> konsistanta en suprenĵetado de renkontitaj envoje knabinoj sur soldata mantelo. Oni rimarkis ankaŭ, ke en la amfiteatro mem estis entreprenitaj certaj gardorimedoj. Oni pligrandigis la pretorian gardon, kaj la komandon super ĝi havis ne centuriestro, sed tribuno, Subrius <span class="nomo" lang="la" title="Ne-Esperanta nomo. Lingvo: Latino">Flavius</span>, konata ĝis nun pro sia blinda sindono al <span class="nomo" lang="la" title="Ne-Esperanta nomo. Lingvo: Latino">Nero</span>. Oni ekkomprenis tiam, ke la cezaro deziras por ĉia eventualo sendanĝerigi sin kontraŭ eksplodo de malespero flanke de <span class="nomo" lang="la" title="Ne-Esperanta nomo. Lingvo: Latino">Vinicius</span>, kaj la scivolo kreskis ankoraŭ pli.</p>

 <p id="cf4010">Ĉies rigardoj turnadis sin kun streĉita intereso al la loko, kie sidis la malfeliĉa fianĉo. Kaj li, tre pala, kun frunto kovrita de ŝvitgutoj, estis necerta, kiel la aliaj, sed maltrankvila ĝis la plejfundo de la animo. <span class="nomo" lang="la" title="Ne-Esperanta nomo. Lingvo: Latino">Petronius</span>, ne sciante mem precize, kio okazos, diris al li nenion, li nur demandis <span class="nomo" lang="la" title="Ne-Esperanta nomo. Lingvo: Latino">Vinicius</span>on, reveninte de Nerva, ĉu li estas preta al ĉio, kaj poste, ĉu li ĉeestos la spektaklon. <span class="nomo" lang="la" title="Ne-Esperanta nomo. Lingvo: Latino">Vinicius</span> respondis al ambaŭ demandoj: “Jes!” sed ĉe tio ĉi malvarma tremo trakuris lian tutan korpon, ĉar li komprenis, ke <span class="nomo" lang="la" title="Ne-Esperanta nomo. Lingvo: Latino">Petronius</span> demandis ne senkaŭze. Li mem vivis de ia tempo kvazaŭ duonvive, li mem profundiĝis jam en la morto kaj konsentis la morton de <span class="nomo" lang="la" title="Ne-Esperanta nomo. Lingvo: Latino">Ligia</span>, ĉar ĝi devis esti por ili ambaŭ kune liberiĝo kaj geedziĝo, sed nun li ekkonis, ke alia afero estas pensi de malproksime pri la lasta momento, kiel pri trankvila endormiĝo, kaj alia — iri rigardi torturon de persono, pli kara, ol la vivo. Ĉiuj antaŭe suferitaj doloroj vekiĝis en li denove. La kvietigita malespero komencis denove krii en la animo; ekregis lin la antaŭa deziro savi <span class="nomo" lang="la" title="Ne-Esperanta nomo. Lingvo: Latino">Ligia</span>n por ĉia kosto. De la mateno li volis penetri en la <em><span class="fremda" lang="la" title="Ne-Esperanta teksto. Lingvo: Latino">cunicula,</span></em> por certiĝi, ĉu <span class="nomo" lang="la" title="Ne-Esperanta nomo. Lingvo: Latino">Ligia</span> troviĝas tie, sed pretoriaj gardoj postenis ĉe ĉiuj pordegoj kaj la ordonoj estis tiel severaj, ke la soldatoj, eĉ konantaj la junan tribunon, lasis sin moligi nek per peto, nek per oro. Al <span class="nomo" lang="la" title="Ne-Esperanta nomo. Lingvo: Latino">Vinicius</span> ŝajnis, ke la necerteco mortigos lin, antaŭ ol li ekvidos la spektaklon. Ie en la fundo de lia koro pulsetis ankoraŭ la espero, ke eble <span class="nomo" lang="la" title="Ne-Esperanta nomo. Lingvo: Latino">Ligia</span> ne estas en la amfiteatro kaj ke ĉiuj timoj estas vanaj. En momentoj li kroĉis sin al ĉi tiu penso per ĉiuj fortoj. Li parolis al si, ke Kristo ja povis preni ŝin el la malliberejo, sed Li ne povis permesi ŝian turmenton en la cirko. Antaŭe li konsentis jam en ĉio Lian volon, nun, kiam, forpuŝite de la pordoj de la <em><span class="fremda" lang="la" title="Ne-Esperanta teksto. Lingvo: Latino">cunicula,</span></em> li revenis sian lokon en la amfiteatro, kaj kiam el scivolaj rigardoj, al li direktataj, li ekkonis, ke plej teruraj supozoj povas esti pravaj, li komencis en la animo petegi Kriston pri savo, kun pasio simila al minaco. “Vi povas!” li ripetadis, konvulsie kunpremante la manojn, “Vi povas!” Antaŭe li eĉ ne supozis, ke ĉi tiu momento, kiam ĝi iĝos reala, estos tiel terura. Nun, ne konsciante, kio kun li okazas, li antaŭsentis tamen, ke se li vidos turmenton de <span class="nomo" lang="la" title="Ne-Esperanta nomo. Lingvo: Latino">Ligia</span>, tiam lia tuta amo ŝanĝos sin en malamon, kaj la kredo en lia koro — en malesperon. Kaj kune teruris lin ĉi tiu sento, ĉar li timis ofendi Kriston, kiun li petegis pri kompato kaj miraklo. Li ne petis jam pri ŝia vivo, li deziris nur, ke ŝi mortu antaŭ ol oni ŝin kondukos sur la arenon, kaj el la senfunda abismo de doloro li ripetadis en la animo: “Almenaŭ tion ĉi al mi ne rifuzu kaj mi amos Vin ankoraŭ pli, ol ĝis nun mi Vin amis!” Fine liaj pensoj senkateniĝis, kiel ondoj, tordataj de ventego. Vekiĝadis en li avido je venĝo kaj sango. Ekkaptadis lin furioza deziro ĵeti ĝin sur Neron kaj sufoki lin antaŭ ĉiuj rigardantoj, kaj kune li sentis, ke per ĉi tiu pasio li denove ofendas Kriston kaj malrespektas Liajn ordonojn. En momentoj trafulmadis lian kapon la espero, ke ĉion tion, antaŭ kio tremis lia animo, forturnos eble ankoraŭ la ĉiopova kaj kompatema mano, sed tiuj fulmoj tuj estingiĝadis, kvazaŭ en senlima senreviĝo pro tio, ke Tiu, kiu povis per unu vorto detrui ĉi tiun cirkon kaj savi <span class="nomo" lang="la" title="Ne-Esperanta nomo. Lingvo: Latino">Ligia</span>n, forlasis ŝin tamen, kvankam ŝi fidis kaj amis Lin per ĉiuj fortoj de sia pura koro. Kaj li pensis plue, ke ŝi kuŝas tie en la malluma <em><span class="fremda" lang="la" title="Ne-Esperanta teksto. Lingvo: Latino">cuniculum,</span></em> malforta, sendefenda, forlasita, donita al plaĉo aŭ malplaĉo de brutsimilaj gardistoj, dum li devas atendi senhelpe en ĉi tiu terura amfiteatro, ne sciante, kian turmenton oni elpensis por ŝi kaj kion li ekvidos post momento. Fine, kiel homo, falanta en abismon, ekkaptas ĉion, kio kreskas ĉe ĝia rando, tiel li ankaŭ ekkaptis ambaŭmane la penson, ke tamen nur per la kredo li povas ŝin savi. Restis ja nur tiu ĉi sola rimedo! Petro ja diris, ke per la kredo oni povas movi la fundamentojn de la tero!</p>

 <p id="cf4011">Do li koncentriĝis, subpremis en si la dubon, fermis sian tutan estaĵon en du vortojn: mi kredas, kaj atendis miraklon.</p>

 <p id="cf4012">Sed kiel trostreĉita kordo devas krevi, tiel ankaŭ lin rompis la streĉo. Kadavra paleco kovris lian vizaĝon kaj la korpo komencis rigidiĝi. Tiam li ekpensis, ke lia preĝo estas elaŭskultita, ĉar jen li mortas. Ekŝajnis al li, ke <span class="nomo" lang="la" title="Ne-Esperanta nomo. Lingvo: Latino">Ligia</span> sendube ankaŭ estas jam mortinta kaj ke Kristo tiamaniere prenas ilin al si. La areno, la blankaj togoj de la sennombraj rigardantoj, la lumo de milo da lampoj kaj torĉoj, ĉio kune malaperis de lia vido.</p>

 <p id="cf4013">Sed tiu senforteco ne daŭris longe. Post momento li vekiĝis, aŭ pli ĝuste vekis lin la piedfrapado de la malpaciencanta popolo.</p>

 <p id="cf4014">— Vi estas malsana — diris al li <span class="nomo" lang="la" title="Ne-Esperanta nomo. Lingvo: Latino">Petronius</span> — ordonu reporti vin hejmen.</p>

 <p id="cf4015">Kaj ne atentante, kion diros al ĉi tio la cezaro, li leviĝis, por subteni <span class="nomo" lang="la" title="Ne-Esperanta nomo. Lingvo: Latino">Vinicius</span>on kaj eliri kune kun li. Lia koro ŝvelis de kompato, kaj krome incitis lin neelporteble tio, ke la cezaro rigardis tra la smeraldo <span class="nomo" lang="la" title="Ne-Esperanta nomo. Lingvo: Latino">Vinicius</span>on, studante kun kontenteco lian doloron, eble tial, por poste priskribi ĝin en patosaj strofoj kaj gajni aplaŭdojn de aŭskultantoj.</p>

 <p id="cf4016"><span class="nomo" lang="la" title="Ne-Esperanta nomo. Lingvo: Latino">Vinicius</span> ekskuis la kapon. Li povis morti en ĉi tiu amfiteatro, sed li ne povis eliri el ĝi. La spektaklo estis ja komencota en plej proksimaj minutoj.</p>

 <p id="cf4017">— Efektive preskaŭ en la sama momento la urboprefekto ĵetis antaŭ sin ruĝan tukon, kaj je ĉi tiu signo ekknaris la rigliloj kontraŭ la cezara podio, kaj el la nigra faŭko sur la hele lumigitan arenon eliris <span class="nomo" lang="la" title="Ne-Esperanta nomo. Lingvo: Latino">Ursus</span>.</p>

 <p id="cf4018">La grandegulo palpebrumis, videble blindigita de la lumo, reganta sur la areno, poste li elŝovis sin sur ĝian mezon, rigardante ĉirkaŭen, kvazaŭ li volus ekkoni, kontraŭ kio li devos batali. Ĉiuj aŭgustanoj kaj pliparto de la rigardantoj sciis, ke tio estas la homo, kiu sufokis <span class="nomo" lang="la" title="Ne-Esperanta nomo. Lingvo: Latino">Crot</span>on, tial je lia vido murmuro aŭdiĝis en ĉiuj vicoj. En Romo ne mankis gladiatoroj, multege superantaj la ordinaran homan kreskon, sed iun similan ne vidis ankoraŭ la okuloj de la kviritoj. <span class="nomo" lang="la" title="Ne-Esperanta nomo. Lingvo: Latino">Cassius</span>, staranta en la podio post la cezaro, ŝajnis kontraŭ tiu ligo homo senaspekta. La senatanoj, la vestpastrinoj, la cezaro, la aŭgustanoj kaj la popolo rigardis kun la ravo de kompetentuloj kaj cirkamantoj liajn potencajn femurojn, dikajn, kiel branĉoj, la bruston, similan al du kunigitaj ŝildoj, kaj la herkulajn brakojn. La murmuro kreskis kun ĉiu momento. Por tiuj amasoj ne povis ekzisti plezuro pli granda, ol vidi tiajn muskolojn en movo, en streĉo kaj en batalo. La murmuro ŝanĝadis sin en ekkriojn kaj en ekscititajn demandojn, kie loĝas la gento, en kiu naskiĝas similaj grandeguloj, kaj li staris en la mezo de la amfiteatro, nuda, pli simila al ŝtona koloso, ol al homo, kun koncentrita kaj kune malgaja vizaĝo de barbaro, kaj, vidante la malplenan arenon, rigardis kun miro per siaj bluaj, infanaj okuloj jen la publikon, jen la cezaron, jen la kradojn de la <em><span class="fremda" lang="la" title="Ne-Esperanta teksto. Lingvo: Latino">cunicula,</span></em> el kie li atendis torturistojn.</p>

 <p id="cf4019">En la momento, kiam li estis eniranta la arenon, en lia koro de simplulo lastfoje ekpulsis la espero, ke eble atendas lin kruco, sed, kiam li ekvidis nek krucon, nek pretan kavon, li ekpensis, ke li ne indas tian favoron kaj ke li devos morti alie, certe de sovaĝaj bestoj. Li estis senarma kaj decidis perei, kiel decas al konfesanto de la “Ŝafido”, trankvile kaj pacience. Dume li volis preĝi ankoraŭ al la Savinto, do, genuiĝinte sur la areno, li kunmetis la manojn kaj levis la rigardon al la steloj, flagrantaj tra la supra malfermaĵo de la cirko.</p>

 <p id="cf4020">Ĉi tiu sinteno malplaĉis al la amasoj. Oni jam havis sufiĉe da kristanoj, mortantaj kiel ŝafoj. Oni komprenis, ke se la grandegulo ne volos sin defendi, la spektaklo malsukcesos. Tie kaj ie aŭdiĝis eksibloj. Kelkaj komencis voki pri la <em><span class="fremda" lang="la" title="Ne-Esperanta teksto. Lingvo: Latino">mastigophori,</span></em> kies tasko estis vipi luktistojn, ne volantajn batali. Post momento tamen ĉiuj eksilentis, ĉar neniu sciis, kio atendas la grandegulon kaj ĉu li ne volos batali, kiam li renkontos la morton, okulo kontraŭ okulo.</p>

 <p id="cf4021">Oni ne atendis plu longe. Subite aŭdiĝis la akra sono de la trumpetoj, kaj je ĉi tiu signo malfermiĝis la krado kontraŭ la cezara podio kaj sur la arenon enkuris, meze de krioj de bestistoj, grandega germana uro, portanta sur la kapo nudan virinan korpon.</p>

 <p id="cf4022">— <span class="nomo" lang="la" title="Ne-Esperanta nomo. Lingvo: Latino">Ligia</span>! <span class="nomo" lang="la" title="Ne-Esperanta nomo. Lingvo: Latino">Ligia</span>! — ekkriis <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf4023">Poste li ekkaptis ambaŭmane la harojn sur la tempioj, kuntordiĝis, kiel homo, kiu eksentis en si la pinton de lanco, kaj per raŭka, nehoma voĉo komencis ripeti:</p>

 <p id="cf4024">— Mi kredas! mi kredas!... Kristo! miraklon!!</p>

 <p id="cf4025">Kaj li eĉ ne sentis, ke en ĉi tiu momento <span class="nomo" lang="la" title="Ne-Esperanta nomo. Lingvo: Latino">Petronius</span> kovris lian kapon per la togo. Ŝajnis al li, ke morto aŭ doloro vualis liajn okulojn. Li ne rigardis, li ne vidis. Ekregis lin la sento de ia terura malpleno. En lia kapo restis nek unu penso, nur la buŝo ripetadis, kvazaŭ freneze:</p>

 <p id="cf4026">— Mi kredas! mi kredas! mi kredas! Subite la amfiteatro eksilentis. La aŭgustanoj leviĝis de siaj lokoj, kiel unu homo, ĉar sur la areno okazis io eksterordinara. La ligo, antaŭ momento humila kaj preta al morto, ekvidinte nun sian reĝidinon sur la kornoj de la sovaĝa besto, saltleviĝis, kvazaŭ brulvundita per fajro, kaj, klininte la nukon, komencis kuri oblikve al la furioza besto.</p>

 <p id="cf4027">El ĉiuj brustoj elŝiris sin mallonga ekkrio de miro, kiun sekvis profunda silento; la ligo dume alkuris en unu momento la furiozan urviron kaj ekkaptis ĝin je la kornoj.</p>

 <p id="cf4028">— Rigardu! — ekkriis <span class="nomo" lang="la" title="Ne-Esperanta nomo. Lingvo: Latino">Petronius</span>, deŝirante la togon de la kapo de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf4029">Kaj ĉi tiu leviĝis, klinis malantaŭen sian tolpalan vizaĝon, kaj komencis rigardi la arenon per vitrosimilaj, senkonsciaj okuloj.</p>

 <p id="cf4030">Ĉiuj brustoj ĉesis spiri. En la amfiteatro oni povis aŭdi traflugantan muŝon. La homoj ne volis kredi al la propraj okuloj. Kiel longe Romo ekzistis, oni vidis nenion similan.</p>

 <p id="cf4031">La ligo tenis la sovaĝan beston je la kornoj. Liaj piedoj eniĝis ĝis super la maleoloj en la sablon, la dorso kurbiĝis, kiel streĉita pafarko, la kapo kaŝiĝis inter la ŝultrojn, la muskoloj de la brakoj tiel ŝvelis, ke la haŭto preskaŭ krevis sub ilia premo, sed li haltigis la uron loke. La homo kaj la besto iĝis tiel senmovaj, ke al la rigardantoj ŝajnis, kvazaŭ ili vidas bildon, prezentantan agon de Herkulo aŭ Tezeo, aŭ grupon, skulptitan el ŝtono. Sed en tiu ŝajna trankvilo oni sentis teruran streĉon de la du fortegoj. La uro, same kiel la homo, enigis la piedojn en la sablon, kaj ĝia malhela, vila korpo kuntiriĝis tiel, ke ĝi ŝajnis simila al grandega bulo. Kiu elĉerpiĝos la unua, kiu falos la unua, jen estis la demando, kiu por tiuj rigardantoj, amegantaj la cirkajn batalojn, signifis ĉi-momente pli, ol ilia propra sorto, ol la tuta Romo kaj ĝia mondoregado. Tiu ligo estis nun por ili duondio, inda je adoro kaj statuoj. Eĉ la cezaro mem leviĝis. Li kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>, aŭdinte pri la fortego de la homo, speciale aranĝis ĉi tiun spektaklon kaj moke parolis al si: “Venku tiu <span class="nomo" lang="la" title="Ne-Esperanta nomo. Lingvo: Latino">Croto</span>mortiginto la uron, kiun ni por li elektos” , nun dume ili rigardis kun mirego la bildon, kiun ili havis antaŭ si, kvazaŭ ne kredante, ke ĝi povus esti vero. En la amfiteatro oni povis vidi homojn, kiuj, levinte la manojn, restis tiel. Al aliaj ŝvito surverŝis la fruntojn, kvazaŭ ili mem batalus kontraŭ la besto. En la cirko oni aŭdis nur la sibladon de la flamoj en la lampoj kaj la bruetadon de karboj, defalantaj de la torĉoj. La voĉoj morthaltis en la buŝoj de la rigardantoj, la koroj nur bategis en la brustoj, kvazaŭ volante ilin krevigi. Ŝajnis al ĉiuj, ke la batalo daŭras jarcentojn.</p>

 <p id="cf4032">Dume la homo kaj la besto staris ĉiam en terura streĉo, oni dirus, fiksitaj en la teron.</p>

 <p id="cf4033">Subite el la areno aŭdiĝis obtuza, ĝemsimila muĝo, post kiu el ĉiuj brustoj elŝilis sin ekkrio, kaj denove ekregis silento. La homoj kredis, ke ili sonĝas: la monstra kapego de la uro turniĝadis en la feraj manoj de la barbaro.</p>

 <p id="cf4034">Kaj la vizaĝo de la ligo, lia nuko kaj brakoj ruĝiĝis purpure, lia dorso kurbiĝis ankoraŭ pli. Oni vidis, ke li streĉas la reston de siaj superhomaj fortoj, sed ke ili sufiĉos al li jam por nelonge.</p>

 <p id="cf4035">Ĉiam pli obtuza, pli raŭka kaj ĉiam pli dolora muĝado de la uro miksis sin kun fajfa spirado de la brusto de la grandegulo. La kapego de la besto turniĝadis ĉiam pli, kaj el la faŭko elŝoviĝis longa, ŝaŭmokovrita lango.</p>

 <p id="cf4036">Unu momento ankoraŭ — kaj la orelojn de la pli proksimaj rigardantoj atingis kvazaŭ krako de ostoj, post kio la besto falegis teren kun moltrompita nuko.</p>

 <p id="cf4037">Tiam la grandegulo deŝovis en unu momento la ŝnurojn de ĝiaj kornoj kaj, preninte la knabinon sur la brakojn, komencis spiri rapide.</p>

 <p id="cf4038">Lia vizaĝo paliĝis, la haroj kungluiĝis de ŝvito, la ŝultroj kaj la brakoj ŝajnis surverŝitaj per akvo. Dum momento li staris tiel kvazaŭ duone konscia, poste tamen li levis la okulojn kaj komencis rigardi la publikon.</p>

 <p id="cf4039">Kaj la amfiteatro ekfrenezis.</p>

 <p id="cf4040">La muroj de la konstruaĵo komencis tremi pro kriegado de kelkdek mil rigardantoj. De la komenco de la spektakloj oni ne vidis tian ekscitegon. La homoj, sidantaj en la pli altaj vicoj, forlasis ilin kaj komencis paŝi malsupren interpremante sin en la interbenkoj, por rigardi pli proksime la fortegulon. De ĉie aŭdiĝis vokoj pri kompato, vokoj pasiaj, obstinaj, kiuj baldaŭ ŝanĝiĝis en unu ĝeneralan krion. Por la popolo, adoranta la fizikan forton, tiu grandegulo iĝis nun kara kaj unua persono en Romo.</p>

 <p id="cf4041">Kaj li komprenis, ke la popolo postulas, ke oni lasu al li la vivon kaj redonu la liberecon, sed videble ne nur pri si mem li zorgis. Dum momento li rigardis ĉirkaŭen, poste li proksimiĝis al la cezara podio kaj, balancante sur la etenditaj brakoj la korpon de la knabino, levis la okulojn kun la esprimo de petego, kvazaŭ li volus diri:</p>

 <p id="cf4042">— Ŝin kompatu! ŝin ŝparu! por ŝi mi tion faris!</p>

 <p id="cf4043">La rigardantoj komprenis bonege, kion li postulis.</p>

 <p id="cf4044">Je la vido de la sveninta knabino, kiu apud la grandega korpo de la ligo ŝajnis malgranda infano, kortuŝo ekregis la popolon, la kavalirojn kaj la senatanojn. Ŝia delikata figuro, tiel blanka, kvazaŭ skulptita el alabastro, ŝia sveno, la terura danĝero, el kiu savis ŝin la grandegulo, kaj fine ŝia beleco kaj lia amo ekskuis la korojn. Kelkaj kredis, ke tio estas patro, peteganta kompaton por sia infano. La kompato eksplodis subite, kiel flamo. Sufiĉe jam oni havis da sango, sufiĉe da morto, sufiĉe da turmentoj. Larmopremitaj voĉoj komencis voki pardonon por ili ambaŭ.</p>

 <p id="cf4045"><span class="nomo" lang="la" title="Ne-Esperanta nomo. Lingvo: Latino">Ursus</span> dume antaŭeniĝadis laŭronde de la areno kaj, balancante ĉiam la knabinon sur la brakoj, per la gesto kaj okuloj petegis por ŝi la vivon. Subite <span class="nomo" lang="la" title="Ne-Esperanta nomo. Lingvo: Latino">Vinicius</span> leviĝis de sia loko, transsaltis la ĉirkaŭbaron, apartigantan la unuajn vicojn de la areno, kaj alkurinte al <span class="nomo" lang="la" title="Ne-Esperanta nomo. Lingvo: Latino">Ligia</span>, kovris per la togo ŝian nudan korpon.</p>

 <p id="cf4046">Poste li disŝiris la tunikon surbruste, malkovris la cikatrojn, kiuj restis al li post vundoj, ricevitaj en la armena milito, kaj etendis la brakojn al la popolo.</p>

 <p id="cf4047">Tiam la ekscito de la rigardantoj superis ĉian mezuron, viditan iam ajn en la amfiteatroj. La amasoj komencis piedfrapi kaj muĝi. La voĉoj, vokantaj pardonon, iĝis simple minacaj.</p>

 <p id="cf4048">La popolo propetis jam ne nur por la atleto, sed ĝi prenis en la defendon la knabinon, la soldaton kaj ilian amon. Miloj da rigardantoj turnis sin al la cezaro kun kolera brilo en la okuloj kaj kun manoj kunpremitaj. Li tamen malrapidis kaj hezitis. Kontraŭ <span class="nomo" lang="la" title="Ne-Esperanta nomo. Lingvo: Latino">Vinicius</span> li ne havis, vere, malamon, kaj la morto aŭ vivo de <span class="nomo" lang="la" title="Ne-Esperanta nomo. Lingvo: Latino">Ligia</span> estis al li indiferentaj, sed li preferus vidi la korpon de la knabino disŝiritan per la kornoj de la uro, aŭ disgratitan per la dentegoj de sovaĝaj bestoj. Same lia krueleco, kiel lia degenerinta fantazio kaj degenerintaj instinktoj trovis ian volupton en similaj bildoj. Kaj nun la popolo volis senigi lin de tiu volupto. Ĉe tiu ĉi penso kolero speguliĝis sur lia grasa vizaĝo. La ambicio ne permesis ankaŭ al li subiĝi al la volo de la amaso, kaj kune, pro la denaska timemo, li ne kuraĝis ĝin kontraŭstari.</p>

 <p id="cf4049">Li komencis do rigardi, ĉu almenaŭ inter la aŭgustanoj li ne vidos subenturnitajn fingrojn, la signon de morto. Sed <span class="nomo" lang="la" title="Ne-Esperanta nomo. Lingvo: Latino">Petronius</span> tenis la manon levitan supren, rigardante ĉe tio preskaŭ provoke en lian vizaĝon. La superstiĉa, sed ekscitiĝema <span class="nomo" lang="la" title="Ne-Esperanta nomo. Lingvo: Latino">Vestinus</span>, kiu timis la spiritojn, sed ne timis la homojn, donis la signon de pardono. Same faris la senatano Scaevinus, same Nerva, same <span class="nomo" lang="la" title="Ne-Esperanta nomo. Lingvo: Latino">Tullius Senecio</span>, same la maljuna glora militestro, <span class="nomo" lang="la" title="Ne-Esperanta nomo. Lingvo: Latino">Ostorius Scapula</span>, same <span class="nomo" lang="la" title="Ne-Esperanta nomo. Lingvo: Latino">Antistius</span>, same Piso kaj <span class="nomo" lang="la" title="Ne-Esperanta nomo. Lingvo: Latino">Vetus</span>, kaj <span class="nomo" lang="la" title="Ne-Esperanta nomo. Lingvo: Latino">Crispinus</span>, kaj <span class="nomo" lang="la" title="Ne-Esperanta nomo. Lingvo: Latino">Busonius Thermus</span>, kaj <span class="nomo" lang="la" title="Ne-Esperanta nomo. Lingvo: Latino">Pontius Telesinus</span>, kaj la plej respektinda, adorata de la popolo, <span class="nomo" lang="la" title="Ne-Esperanta nomo. Lingvo: Latino">Thraseas</span>. Je ĉi tiu vido la cezaro mallevis la smeraldon de la okulo kun la esprimo de malestimo kaj ofendo, subite tamen <span class="nomo" lang="la" title="Ne-Esperanta nomo. Lingvo: Latino">Tigellinus</span>, kiu deziris spiti <span class="nomo" lang="la" title="Ne-Esperanta nomo. Lingvo: Latino">Petronius</span>on, kliniĝis al li kaj diris:</p>

 <p id="cf4050">— Ne cedu, dia, ni havas la pretorianojn.</p>

 <p id="cf4051">Tiam <span class="nomo" lang="la" title="Ne-Esperanta nomo. Lingvo: Latino">Nero</span> turnis sin al la loko, kie la komandon super la pretorianoj havis la severa kaj ĝis nun tutanime fidela al li Subrius <span class="nomo" lang="la" title="Ne-Esperanta nomo. Lingvo: Latino">Flavius</span>, kaj li ekvidis ion eksterordinaran. La vizaĝo de la maljuna tribuno estis severa, sed surverŝita de larmoj, kaj li tenis la manon supren, signe de pardono.</p>

 <p id="cf4052">Dume la amasojn komencis kapti furiozo. Polvo leviĝis de sub la frapantaj piedoj kaj vualis la amfiteatron. Meze de la ekkrioj aŭdiĝis la voĉoj: “<span class="nomo" lang="la" title="Ne-Esperanta nomo. Lingvo: Latino">Ahenobarbus</span>! patrinmurdinto! brulmetinto!”</p>

 <p id="cf4053"><span class="nomo" lang="la" title="Ne-Esperanta nomo. Lingvo: Latino">Nero</span> ektimis. La popolo estis ĉiopova reganto en la cirko. La antaŭaj cezaroj, precipe <span class="nomo" lang="la" title="Ne-Esperanta nomo. Lingvo: Latino">Caligula</span>, kuraĝis iafoje kontraŭstari ĝian volon, kio cetere ĉiam kaŭzadis ribelojn, eĉ sangoverŝon.</p>

 <p id="cf4054">Sed <span class="nomo" lang="la" title="Ne-Esperanta nomo. Lingvo: Latino">Nero</span> estis en diferenca situacio. Unue, kiel komedianto kaj kantisto, li bezonis la favoron de la popolo, due, li volis havi ĝin pro si kontraŭ la senato kaj patricioj, kaj fine, post la bruligo de Romo li penis ĉiel favorigi ĝin al si kaj direkti ĝian koleron kontraŭ la kristanojn. Li ekkomprenis fine, ke kontraŭstari pli longe estus simple danĝere. Ribelo, komencita en la cirko, povus ekregi la tunan urban kaj kaŭzi neantaŭvideblajn konsekvencojn.</p>

 <p id="cf4055">Li rigardis do ankoraŭ fojon al Subrius <span class="nomo" lang="la" title="Ne-Esperanta nomo. Lingvo: Latino">Flavius</span>, al la centuriestro Scaevinus, parenco de la senatano, al la soldatoj, kaj, vidante ĉie kuntiritajn brovojn, kortuŝitajn vizaĝojn kaj fiksitajn sur li okulojn, li donis la signon de pardono.</p>

 <p id="cf4056">Tiam tondro de aplaŭdoj eksonis de supre ĝis malsupre. La popolo estis jam certa pri la vivo de la kondamnitoj, ĉar de ĉi tiu momento ili iĝis kvazaŭ ĝiaj zorgatoj, kaj eĉ la cezaro ne kuraĝus persekuti ilin plu per sia venĝo.</p>

 </div>

 <div class="chapitro" id="quovadis67"> <h3 id="cf4057">ĈAPITRO <span class="num" title="">LXVII</span> </h3> <p id="cf4058">Kvar bitinianoj gardeme portis <span class="nomo" lang="la" title="Ne-Esperanta nomo. Lingvo: Latino">Ligia</span>n al la domo de <span class="nomo" lang="la" title="Ne-Esperanta nomo. Lingvo: Latino">Petronius</span>. <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ursus</span> iris apude, rapidante, por transdoni ŝin plej baldaŭ en la manojn de greka kuracisto. Ili iris en silento, ĉar post la ĉi-tagaj travivaĵoj ili ne kapablis al interparolo. <span class="nomo" lang="la" title="Ne-Esperanta nomo. Lingvo: Latino">Vinicius</span> estis ĝis nun kvazaŭ duonkonscia. Li ripetadis al si, ke <span class="nomo" lang="la" title="Ne-Esperanta nomo. Lingvo: Latino">Ligia</span> estas savita, ke minacas ŝin plu nek malliberejo, nek morto en la cirko, ke iliaj malfeliĉoj finiĝis por ĉiam kaj ke li prenas ŝin nun hejmen, por ne disiĝi plu kun ŝi. Kaj ŝajnis al li, ke ĝi estis pli ĝuste komenco de iu alia vivo, ol realaĵo. De tempo al tempo li kliniĝadis al la malfermita portilo, por rigardi tiun karan vizaĝon, kiu en la luna lumo ŝajnis dormanta, kaj li ripetadis en la pensoj: “Tio estas ŝi! Kristo savis ŝin!” Li rememoris ankaŭ, ke en la <em><span class="fremda" lang="la" title="Ne-Esperanta teksto. Lingvo: Latino">spoliarium,</span></em> kien li kaj <span class="nomo" lang="la" title="Ne-Esperanta nomo. Lingvo: Latino">Ursus</span> portis <span class="nomo" lang="la" title="Ne-Esperanta nomo. Lingvo: Latino">Ligia</span>n, venis iu nekonata al li kuracisto kaj certigis, ke la knabino vivos. Ĉe tiu ĉi penso ĝojo tiel ŝveligadis lian bruston, ke en momentoj li malfortiĝadis kaj apogadis sin sur la ŝultro de <span class="nomo" lang="la" title="Ne-Esperanta nomo. Lingvo: Latino">Ursus</span>, ne povante iri propraforte. <span class="nomo" lang="la" title="Ne-Esperanta nomo. Lingvo: Latino">Ursus</span> dume rigardis la stelluman ĉielon kaj preĝis.</p>

 <p id="cf4059">Ili iris rapide tra la stratoj, ĉe kiuj novkonstruitaj domoj forte brilis en la luna lumo. La urbo estis malplena. Nur tie kaj ie aretoj da homoj, kronitaj per hedero, kantis kaj dancis antaŭ portikoj ĉe la sonoj de fluto, ĝuante la belegan nokton kaj la festan tempon, kiu daŭris de la komenco de la cirkludoj. Nur kiam ili estis jam proksime al la domo, <span class="nomo" lang="la" title="Ne-Esperanta nomo. Lingvo: Latino">Ursus</span> ĉesis preĝi kaj komencis paroli mallaŭte, kvazaŭ li timus veki <span class="nomo" lang="und" title="Ne-Esperanta nomo. Lingvo: nespecifita">Ligia</span>n:</p>

 <p id="cf4060">— Sinjoro, estas Kristo, kiu savis ŝin de la morto. Kiam mi ekvidis ŝin sur la kornoj de la uro, mi ekaŭdis en la animo la voĉon: “Defendu ŝin!” kaj ĝi estis sendube la voĉo de la Ŝafido. La malliberejo elsuĉis miajn fortojn, sed Li redonis ilin al mi por tiu momento kaj Li inspiris tiun sangaman popolon, ke ĝi pledis pro ŝi. Fariĝu Lia volo!</p>

 <p id="cf4061">Kaj <span class="nomo" lang="la" title="Ne-Esperanta nomo. Lingvo: Latino">Vinicius</span> respondis:</p>

 <p id="cf4062">— Gloregata estu Lia nomo!...</p>

 <p id="cf4063">Sed li ne povis paroli plu, ĉar subite li eksentis, ke grandega ploro ekŝvelas en lia brusto. Ekkaptis lin neregebla deziro ĵeti sin teren kaj danki la Savinton pro la miraklo kaj kompato.</p>

 <p id="cf4064">Dume ili atingis tamen la hejmon. La servistoj, informitaj de speciale antaŭsendita sklavo, elsvarmis por ilin saluti; Paŭlo el Tarso ankoraŭ en Antiumo konvertis pliparton de tiuj homoj. La malfeliĉoj de <span class="nomo" lang="la" title="Ne-Esperanta nomo. Lingvo: Latino">Vinicius</span> estis al ili bonege konataj, do ilia ĝojo je la vido de la viktimoj, elŝiritaj el la kruelaj manoj de <span class="nomo" lang="la" title="Ne-Esperanta nomo. Lingvo: Latino">Nero</span>, estis grandega, kaj ĝi kreskis ankoraŭ pli, kiam kuracisto <span class="nomo" lang="la" title="Ne-Esperanta nomo. Lingvo: Latino">Theocles</span>, ekzameninte <span class="nomo" lang="la" title="Ne-Esperanta nomo. Lingvo: Latino">Ligia</span>n, deklaris, ke ŝi suferis nenian gravan difekton kaj ke kiam pasos la malforteco, restinta post la mallibereja febro, ŝi resaniĝos.</p>

 <p id="cf4065">La konsciencon ŝi rericevis ankoraŭ en la sama nokto. Vekiĝinte en belega <em><span class="fremda" lang="la" title="Ne-Esperanta teksto. Lingvo: Latino">cubiculum,</span></em> lumigita per korintaj lampoj, en la aromo de verbeno, ŝi ne sciis, kie ŝi estas kaj kio kun ŝi okazas. Restis en ŝia memoro la momento, en kiu ŝi estis alligata al la kornoj de la ĉenkatenita uro, kaj nun, vidante super si la vizaĝon de <span class="nomo" lang="la" title="Ne-Esperanta nomo. Lingvo: Latino">Vinicius</span>, lumigitan per delikata, kolora lumo, ŝi kredis, ke ili certe ne estas jam sur la tero. La pensoj konfuziĝadis en ŝia malforta kapo kaj ŝajnis al ŝi natura afero, ke ili haltis ie envoje al la ĉielo pro ŝia laceco kaj senforteco. Sentante tamen nenian doloron, ŝi ridetis al <span class="nomo" lang="la" title="Ne-Esperanta nomo. Lingvo: Latino">Vinicius</span> kaj volis demandi, kie ili estas, sed el ŝia buŝo eliĝis nur mallaŭta flustro, en kiu <span class="nomo" lang="la" title="Ne-Esperanta nomo. Lingvo: Latino">Vinicius</span> apenaŭ povis distingi sian nomon.</p>

 <p id="cf4066">Do li genuiĝis apud ŝi kaj, metinte la manon sur ŝian ŝultron, diris:</p>

 <p id="cf4067">— Kristo vin savis kaj redonis al mi!</p>

 <p id="cf4068">Ŝia buŝo moviĝis denove en nekomprenebla flustro, post momento tamen ŝiaj palpebroj fermiĝis, la brusto levis sin en facila ekspiro, kaj ŝi endormiĝis profunde, kion atendis <span class="nomo" lang="la" title="Ne-Esperanta nomo. Lingvo: Latino">Theocles</span> la kuracisto kaj post kio li antaŭdiris resaniĝon.</p>

 <p id="cf4069"><span class="nomo" lang="la" title="Ne-Esperanta nomo. Lingvo: Latino">Vinicius</span> restis apud ŝi, genuante kaj dronante en preĝo. Lian animon enluligis amo tiel grandega, ke li tute ekstaziĝis. <span class="nomo" lang="la" title="Ne-Esperanta nomo. Lingvo: Latino">Theocles</span> kelkfoje eniris en la <em><span class="fremda" lang="la" title="Ne-Esperanta teksto. Lingvo: Latino">cubiculum,</span></em> kelkfoje el post flankenpuŝita kurteno aperis la orhara kapo de <span class="nomo" lang="la" title="Ne-Esperanta nomo. Lingvo: Latino">Eunice</span>, fine gruoj, tenataj en la ĝardenoj, komencis krii, anoncante la tagiĝon — kaj li ĉiam ĉirkaŭprenadis ankoraŭ en la pensoj la piedojn de Kristo, ne vidante kaj ne aŭdante, kio okazas ĉirkaŭe, kun koro ŝanĝita en oferan dankan flamon, dronanta en ekstazo, dum la vivo ankoraŭ kvazaŭ prenita ĉielen.</p>

 </div>

 <div class="chapitro" id="quovadis68"> <h3 id="cf4070">ĈAPITRO <span class="num" title="">LXVIII</span> </h3> <p id="cf4071"><span class="nomo" lang="la" title="Ne-Esperanta nomo. Lingvo: Latino">Petronius</span> post la liberigo de <span class="nomo" lang="la" title="Ne-Esperanta nomo. Lingvo: Latino">Ligia</span>, ne volante inciti la cezaron, sekvis lin kune kun la aliaj aŭgustanoj sur Palatinon. Li deziris aŭskulti, pri kio oni tie parolos, kaj ĉefe konvinkiĝi, ĉu <span class="nomo" lang="la" title="Ne-Esperanta nomo. Lingvo: Latino">Tigellinus</span> ne elpensos ion novan, por pereigi la knabinon. Tiel ŝi, kiel ankaŭ <span class="nomo" lang="la" title="Ne-Esperanta nomo. Lingvo: Latino">Ursus</span> iĝis nun, vere, kvazaŭ zorgatoj de la popolo kaj neniu povis levi kontraŭ ilin la manon, ne kaŭzante ribelon. Tamen <span class="nomo" lang="la" title="Ne-Esperanta nomo. Lingvo: Latino">Petronius</span>, sciante pri la malamo, kiun havis kontraŭ li la ĉiopova prefekto de la pretorio, supozis, ke verŝajne tiu lasta, ne povante atingi lin rekte, penos ankoraŭ venĝi iel ajn kontraŭ lia nevo.</p>

 <p id="cf4072"><span class="nomo" lang="la" title="Ne-Esperanta nomo. Lingvo: Latino">Nero</span> estis kolera kaj incitita, ĉar la spektaklo finiĝis tute alie, ol li deziris. <span class="nomo" lang="la" title="Ne-Esperanta nomo. Lingvo: Latino">Petronius</span>on li ne volis komence eĉ rigardi, sed ĉi tiu, ne perdante la malvarman sangon, proksimiĝis al li kun la tuta facileco de “arbitro de eleganteco” kaj diris:</p>

 <p id="cf4073">— Ĉu vi scias, dia, kio venas en mian penson? Verku kanton pri virgulino, kiun la ordono de mondreganto liberigas de la kornoj de uro kaj redonas al ŝia amanto. La grekoj havas sentemajn korojn, kaj mi estas certa, ke ravos ilin tia kanto.</p>

 <p id="cf4074">Al <span class="nomo" lang="la" title="Ne-Esperanta nomo. Lingvo: Latino">Nero</span>, malgraŭ lia tuta incito, ekplaĉis ĉi tiu ideo, kaj ĝi ekplaĉis al li duoble: unue, kiel temo por kanto, kaj due, ĉar li povis glori en ĝi sin mem, kiel grandaniman reganton de la mondo, li do rigardis momente <span class="nomo" lang="la" title="Ne-Esperanta nomo. Lingvo: Latino">Petronius</span>on, poste diris:</p>

 <p id="cf4075">— Jes! eble vi estas prava! Sed ĉu decas al mi kanti la propran bonecon?</p>

 <p id="cf4076">— Vi ne bezonas vin nomi. Ĉiu en Romo divenos sen tio, pri kio temas, kaj el Romo la famoj disvastiĝas tra la tuta mondo.</p>

 <p id="cf4077">— Kaj vi estas certa, ke tio plaĉos en Aĥajo?</p>

 <p id="cf4078">— Je Polukso! — ekkriis <span class="nomo" lang="la" title="Ne-Esperanta nomo. Lingvo: Latino">Petronius</span>.</p>

 <p id="cf4079">Kaj li foriris kontenta, ĉar nun li estis jam certa, ke <span class="nomo" lang="la" title="Ne-Esperanta nomo. Lingvo: Latino">Nero</span>, kies tuta vivo konsistis el alkonformiĝado de la realeco al literaturaj ideoj, ne volos senigi sin de la temo, kaj samfakte ligos la manojn al <span class="nomo" lang="la" title="Ne-Esperanta nomo. Lingvo: Latino">Tigellinus</span>. Tio tamen ne ŝanĝis lian intencon forsendi <span class="nomo" lang="la" title="Ne-Esperanta nomo. Lingvo: Latino">Vinicius</span>on el Romo, tuj kiam la sano de <span class="nomo" lang="la" title="Ne-Esperanta nomo. Lingvo: Latino">Ligia</span> ĉesos prezenti malfacilaĵon. Tial do, ekvidinte lin la sekvintan tagon, li diris al la juna tribuno:</p>

 <p id="cf4080">— Veturigu ŝin en Sicilion. Okazis io, ke flanke de la cezaro nenio vin minacas, sed <span class="nomo" lang="la" title="Ne-Esperanta nomo. Lingvo: Latino">Tigellinus</span> estus preta uzi eĉ venenon, se ne pro malamo kontraŭ vi, tiam kontraŭ mi.</p>

 <p id="cf4081"><span class="nomo" lang="la" title="Ne-Esperanta nomo. Lingvo: Latino">Vinicius</span> ridetis je tio kaj respondis:</p>

 <p id="cf4082">— Ŝi estis sur la kornoj de sovaĝa uro, kaj tamen Kristo ŝin savis.</p>

 <p id="cf4083">— Honoru do lin per hekatombo — respondis <span class="nomo" lang="la" title="Ne-Esperanta nomo. Lingvo: Latino">Petronius</span> kun ioma malpacienco — sed ne postulu, ke li savu ŝin duafoje... Ĉu vi memoras, kiel Eolo akceptis Odiseon, kiam li revenis por peti lin duafoje pri favora ventaro? La dioj ne ŝatas ripetadon.</p>

 <p id="cf4084">— Kiam Li redonos al si la sanon — rediris <span class="nomo" lang="la" title="Ne-Esperanta nomo. Lingvo: Latino">Vinicius</span> — mi veturigos ŝin al <span class="nomo" lang="la" title="Ne-Esperanta nomo. Lingvo: Latino">Pomponia Graecina</span>.</p>

 <p id="cf4085">— Vi agos tiom pli prave, ke <span class="nomo" lang="la" title="Ne-Esperanta nomo. Lingvo: Latino">Pomponia</span> estas malsana. Ĉi tion diris al mi parenco de <span class="nomo" lang="la" title="Ne-Esperanta nomo. Lingvo: Latino">Aulus</span>oj, <span class="nomo" lang="la" title="Ne-Esperanta nomo. Lingvo: Latino">Antistius</span>. Tie ĉi okazos dume tiaj aferoj, ke la homoj, forgesos pri vi ambaŭ, kaj en la hodiaŭa tempo plej feliĉaj estas tiuj, pri kiuj oni forgesis. Fortuno estu al vi suno vintre kaj ombro somere!</p>

 <p id="cf4086">Dirinte ĉi tion, li lasis <span class="nomo" lang="la" title="Ne-Esperanta nomo. Lingvo: Latino">Vinicius</span>on al lia feliĉo, kaj mem iris eldemandi <span class="nomo" lang="la" title="Ne-Esperanta nomo. Lingvo: Latino">Theocles</span>on pri la sano kaj vivo de <span class="nomo" lang="la" title="Ne-Esperanta nomo. Lingvo: Latino">Ligia</span>.</p>

 <p id="cf4087">Sed ŝi estis jam ekster la danĝero. En la subteraĵo, kun la malforteco, restinta post la mallibereja febro, finmortigus ŝin la putra aero kaj malkomforto, nun tamen ĉirkaŭis ŝin plej sindona zorgemo, kaj ne nur komforto, sed eĉ lukso. Laŭ la ordono de <span class="nomo" lang="la" title="Ne-Esperanta nomo. Lingvo: Latino">Theocles</span> post du tagoj oni komencis elportadi ŝin en la ĝardenojn, ĉirkaŭantajn la domon, kie ŝi restadis dum longaj horoj. <span class="nomo" lang="la" title="Ne-Esperanta nomo. Lingvo: Latino">Vinicius</span> ornamadis ŝian portilon per anemonoj, kaj speciale per iridoj, por memorigi al ŝi la <em><span class="fremda" lang="la" title="Ne-Esperanta teksto. Lingvo: Latino">atrium</span></em> en la domo de <span class="nomo" lang="la" title="Ne-Esperanta nomo. Lingvo: Latino">Aulus</span>oj. Ofte, kaŝitaj en la ombro de vastfoliaraj arboj, ili interparolis, tenante sin je la manoj, pri la iamaj suferoj kaj la iamaj timoj. <span class="nomo" lang="la" title="Ne-Esperanta nomo. Lingvo: Latino">Ligia</span> parolis al li, ke Kristo speciale kondukis lin tra la turmento, por ŝanĝi lian animon kaj levi ĝin al Si, kaj li sentis, ke ĝi estas vero kaj ke restis en li nenio el la antaŭa patricio, kiu konfesis nenian leĝon, krom la propraj deziroj. Sed en ĉi tiu rememorado estis nenio maldolĉa. Ŝajnis al ili ambaŭ, ke tutaj jaroj flugis jam for kaj ke tiu terura pasinteco estas jam malproksime post ili. Dume ekregadis ilin paco, kian ili neniam spertis ĝis nun. Iu nova vivo, grandega kaj feliĉa, venadis kaj enprenadis ilin. En Romo povis furiozi la cezaro kaj plenigi la mondon per teruro, sed ili, sentante super si gardon centfoje pli potencan, timis plu nek lian kruelecon, nek liajn frenezaĵojn, tute kvazaŭ li ĉesus esti la sinjoro de ilia vivo aŭ morto. Foje, antaŭ sunsubiĝo, ili ekaŭdis muĝadon de leonoj kaj aliaj sovaĝaj bestoj, aŭdiĝantan el malproksimaj bestejoj. Iam tiuj sanoj teruris <span class="nomo" lang="la" title="Ne-Esperanta nomo. Lingvo: Latino">Vinicius</span>on, kiel malbona aŭguro. Nun ili rigardis nur ridetante unu la alian, kaj poste ambaŭ levis la okulojn al la vespera ĉielruĝo. Iafoje <span class="nomo" lang="la" title="Ne-Esperanta nomo. Lingvo: Latino">Ligia</span>, ankoraŭ tre malforta kaj ne povanta paŝi propraforte, endormiĝadis meze de la ĝardena trankvilo, dum li gardis ŝin kaj rigardante ŝian dormolulitan vizaĝon, pensis malgraŭvole, ke ŝi ne estas plu la sama <span class="nomo" lang="la" title="Ne-Esperanta nomo. Lingvo: Latino">Ligia</span>, kiun li ekkonis ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj. Efektive, la malliberejo kaj la malsano estingis parte ŝian belecon. En la tempo, kiam li vidadis ŝin ĉe <span class="nomo" lang="la" title="Ne-Esperanta nomo. Lingvo: Latino">Aulus</span>oj, kaj poste, kiam li venis por forkapti ŝin el la domo de <span class="nomo" lang="la" title="Ne-Esperanta nomo. Lingvo: Latino">Miriam</span>, ŝi estis belega kune kiel statuo kaj floro; nun ŝia vizaĝo iĝis preskaŭ diafana, la brakoj malgrasiĝis, la korpo maldikiĝis pro la malsano, la buŝo paliĝis kaj eĉ la okuloj ŝajnis malpli bluaj, ol antaŭe. La orhara <span class="nomo" lang="la" title="Ne-Esperanta nomo. Lingvo: Latino">Eunice</span>, kiu alportadis al ŝi florojn kaj multekostajn teksaĵojn, por kovri ŝiajn piedojn, aspektis apud ŝi, kiel la cipra diino. La estetikulo <span class="nomo" lang="la" title="Ne-Esperanta nomo. Lingvo: Latino">Petronius</span> vane penis retrovi en ŝi la iamajn ĉarmojn kaj, movante la ŝultrojn, li pensis en la animo, ke ĉi tiu ombro el la Elizeaj kampoj ne valoris tiujn klopodojn, tiujn dolorojn kaj suferojn, kiuj preskaŭ elsuĉis la vivon el <span class="nomo" lang="la" title="Ne-Esperanta nomo. Lingvo: Latino">Vinicius</span>. Sed <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu amis nun ŝian animon, amis ŝin nur tiom pli, kaj kiam li gardis la dormantinon, ŝajnis al li, ke li gardas la tutan mondon.</p>

 </div>

 <div class="chapitro" id="quovadis69"> <h3 id="cf4088">ĈAPITRO <span class="num" title="">LXIX</span> </h3> <p id="cf4089">La novaĵo pri la mirakla savo de <span class="nomo" lang="la" title="Ne-Esperanta nomo. Lingvo: Latino">Ligia</span> rapide disvastiĝis inter la kristanaj restulaj, kiuj ĝis nun evitis la pereon en la persekutado. La konfesantoj komencis kunvenadi, por vidi tiun, al kiu klare manifestiĝis la favoro de Kristo. Venis do unue la juna <span class="nomo" lang="la" title="Ne-Esperanta nomo. Lingvo: Latino">Nazarius</span> kun <span class="nomo" lang="la" title="Ne-Esperanta nomo. Lingvo: Latino">Miriam</span>, ĉe kiuj rifuĝis ĝis nun Petro la apostolo, kaj post ili venis aliaj. Ĉiuj ili, kune kun <span class="nomo" lang="la" title="Ne-Esperanta nomo. Lingvo: Latino">Vinicius</span>, <span class="nomo" lang="la" title="Ne-Esperanta nomo. Lingvo: Latino">Ligia</span> kaj la kristanaj sklavoj de <span class="nomo" lang="la" title="Ne-Esperanta nomo. Lingvo: Latino">Petronius</span>, aŭskultis streĉite la rakontadon de <span class="nomo" lang="la" title="Ne-Esperanta nomo. Lingvo: Latino">Ursus</span> pri la voĉo, kiu eksonis en lia animo kaj ordonis al li batali kontraŭ la sovaĝa besto, kaj ĉiuj foriradis kun nova kuraĝo kaj espero, ke Kristo ne permesos tamen ekstermi sur la tero la reston de siaj konfesantoj, antaŭ ol Li mem venos fari la teruran juĝon. Kaj ĉi tiu espero subtenadis iliajn korojn, ĉar la persekutado ne ĉesis ĝis nun. Kiun ajn la publika famo montris kiel kristanon, tiun la urbaj vigiloj tuj forkaptadis en malliberejon. La viktimoj estis jam, vere, malpli multaj, ĉar la plejparton de la konfesantoj oni jam kaptis kaj martirigis antaŭe, kaj la ceteraj aŭ forlasis Romon, por en malproksimaj provincoj traatendi la uraganon, aŭ kaŝadis sin plej zorge, ne kuraĝante kunvenadi por komunaj preĝoj alie, ol en sablofosejoj, troviĝantaj ekster la urbo. Tamen oni persekutis ilin ankoraŭ, kaj malgraŭ ke la ĝustaj cirkludoj estis jam finitaj, oni ilin tenadis por la sekvontaj, aŭ juĝis tuje. Kvankam la roma popolo ne kredis plu, ke la kristanoj estis la kaŭzintaj de la urbobrulo, tamen oni deklaris ilin malamikoj de la homaro kaj de la ŝtato, kaj la edikto kontraŭ ili daŭre validis.</p>

 <p id="cf4090">Petro la apostolo longe ne kuraĝis montriĝi en la domo de <span class="nomo" lang="la" title="Ne-Esperanta nomo. Lingvo: Latino">Petronius</span>, fine tamen unu vesperon <span class="nomo" lang="la" title="Ne-Esperanta nomo. Lingvo: Latino">Nazarius</span> anoncis lian alvenon. <span class="nomo" lang="la" title="Ne-Esperanta nomo. Lingvo: Latino">Ligia</span>, kiu povis jam iri propraforte, kaj <span class="nomo" lang="la" title="Ne-Esperanta nomo. Lingvo: Latino">Vinicius</span> eliris al li renkonte kaj komencis ĉirkaŭpreni liajn piedojn; li salutis ilin kun kortuŝo tiom pli granda, ke nemulte restis jam el tiuj ŝafoj, kies regadon Kristo al li konfidis kaj pro kies sorto ploris nun lia granda koro. Tial, kiam <span class="nomo" lang="la" title="Ne-Esperanta nomo. Lingvo: Latino">Vinicius</span> diris al li: “Sinjoro, dank’ al via propeto la Savinto ŝin redonis al mi”, li respondis: “Li ŝin redonis al vi pro via fido kaj tial, por ke ne eksilentu ĉiuj buŝoj, kiuj konfesis Lian nomon”. Kaj videble li pensis tiam pri tiuj miloj da siaj infanoj, disŝiritaj de sovaĝaj bestoj, pri tiuj krucoj, per kiuj oni plenŝtopis la arenojn kaj pri tiuj fajraj palisoj en la ĝardenoj de la “monstro”, ĉar li parolis ĉi tion kun grandega doloro. <span class="nomo" lang="la" title="Ne-Esperanta nomo. Lingvo: Latino">Vinicius</span> kaj <span class="nomo" lang="la" title="Ne-Esperanta nomo. Lingvo: Latino">Ligia</span> rimarkis ankaŭ, ke liaj haroj tute blankiĝis, la tuta figuro kliniĝis, kaj en la vizaĝo li havis tiom da malĝojo kaj doloro, kvazaŭ li mem suferus ĉiujn tiujn turmentojn kaj torturojn, kiujn suferis la viktimoj de la furiozo kaj frenezo de <span class="nomo" lang="la" title="Ne-Esperanta nomo. Lingvo: Latino">Nero</span>. Sed ili ambaŭ komprenis jam, ke se Kristo mem subiĝis al la turmento kaj morto, neniu povas tion eviti. Tamen iliaj koroj sangis je la vido de la apostolo, premita sub la pezo de l’ aĝo, penado kaj doloro. Sekve <span class="nomo" lang="la" title="Ne-Esperanta nomo. Lingvo: Latino">Vinicius</span>, kiu post kelkaj tagoj intencis veturigi <span class="nomo" lang="la" title="Ne-Esperanta nomo. Lingvo: Latino">Ligia</span>n en Neapolon, kie ili celis renkonti <span class="nomo" lang="la" title="Ne-Esperanta nomo. Lingvo: Latino">Pomponia</span>n <span class="nomo" lang="la" title="Ne-Esperanta nomo. Lingvo: Latino">Graecina</span>n kaj iri pluen, en Sicilion, komencis lin petegi, ke li forlasu kune kun ili Romon.</p>

 <p id="cf4091">Sed la apostolo metis la manon sur Lian kapon kaj respondis:</p>

 <p id="cf4092">— Jen mi aŭdas en la animo la vortojn de la Sinjoro, kiu apud la Tiberiada lago diris al mi: “Kiam vi estis pli juna, vi zonadis vin kaj iradis tien, kien vi volis, sed kiam vi maljuniĝos, vi etendos viajn manojn, kaj iu alia zonos vin kaj kondukos tien, kien vi ne volas”. Prave do estas, ke mi sekvu mian ŝafaron.</p>

 <p id="cf4093">Kaj kiam ili eksilentis, ne komprenante, kion li diras, li aldonis:</p>

 <p id="cf4094">— Mia penado venas al la fino, sed la gastigan kaj ripozon mi trovos nur en la domo de la Sinjoro.</p>

 <p id="cf4095">Poste li turniĝis al ili, dirante: “Memoru pri mi, ĉar mi vin amis, kiel patro amas siajn infanojn, kaj kion ajn vi faros en la vivo, faru ĝin je la gloro de la Sinjoro”.</p>

 <p id="cf4096">Tiel parolante, li levis super ili siajn maljunajn, tremantajn manojn kaj benis ilin, dum ili premis sin al li, sentante, ke ĝi estas eble la lasta beno, kiun ili ricevas el liaj manoj.</p>

 <p id="cf4097">Tamen estis al ili destinite vidi lin ankoraŭ unu fojon. Kelkajn tagojn poste <span class="nomo" lang="la" title="Ne-Esperanta nomo. Lingvo: Latino">Petronius</span> alportis alarman novaĵon el Palatino. Oni malkovris tie, ke unu el la liberigitoj de la cezaro estis kristano kaj oni trovis ĉe li leterojn de la apostoloj Petro kaj Paŭlo el Tarso, ankaŭ leterojn de Jakobo, Judo kaj Johano. La restado de Petro en Romo estis jam antaŭe konata al <span class="nomo" lang="la" title="Ne-Esperanta nomo. Lingvo: Latino">Tigellinus</span>, li supozis tamen, ke li pereis kune kun miloj da aliaj konfesantoj. Nun montriĝis, ke la du ĉefuloj de la nova kredo vivas ĝis nun kaj troviĝas en la ĉefurbo, oni decidis do trovi kaj kapti ilin por ĉia prezo, ĉar oni esperis, ke nur kun ilia morto la lastaj radikoj de la malamata sekto estos elŝiritaj. <span class="nomo" lang="la" title="Ne-Esperanta nomo. Lingvo: Latino">Petronius</span> aŭdis de Vestinius, ke la cezaro mem ordonis, ke en la daŭro de tri tagoj Petro kaj Paŭlo el Tarso estu jam en la Mamertina malliberejo kaj ke tutaj taĉmentoj da pretorianoj estis senditaj por traserĉi ĉiujn domojn en Transtibro.</p>

 <p id="cf4098"><span class="nomo" lang="la" title="Ne-Esperanta nomo. Lingvo: Latino">Vinicius</span>, aŭdinte ĉi tion, decidis averti la apostolon. Vespere li kaj <span class="nomo" lang="la" title="Ne-Esperanta nomo. Lingvo: Latino">Ursus</span>, vestinte sin per gallaj manteloj, kovrantaj la vizaĝojn, iris al la apostolo, loĝanta en la domo de <span class="nomo" lang="la" title="Ne-Esperanta nomo. Lingvo: Latino">Miriam</span>, kiu staris ĉe la ekstremo mem de la transtibra urboparto, ĉe la malsupro de la Janikula montaĵo. Envoje ili vidis domojn, ĉirkaŭitajn de soldatoj, kiujn kondukis iuj nekonataj homoj. La kvartalo estis maltrankvila, kaj kelkloke arigadis grupetoj da scivoluloj. Tie kaj ie centuriestroj ekzamenis la kaptitojn, demandante ilin pri Petro Simeono kaj pri Paŭlo el Tarso.</p>

 <p id="cf4099"><span class="nomo" lang="la" title="Ne-Esperanta nomo. Lingvo: Latino">Ursus</span> kaj <span class="nomo" lang="la" title="Ne-Esperanta nomo. Lingvo: Latino">Vinicius</span>, antaŭveninte la soldatojn, atingis tamen feliĉe la loĝejon de <span class="nomo" lang="la" title="Ne-Esperanta nomo. Lingvo: Latino">Miriam</span>, kie ili trovis Petron, ĉirkaŭitan de areto da kredantoj. <span class="nomo" lang="la" title="Ne-Esperanta nomo. Lingvo: Latino">Timotheus</span>, helpanto de Paŭlo el Tarso, kaj <span class="nomo" lang="la" title="Ne-Esperanta nomo. Lingvo: Latino">Linus</span> ankaŭ troviĝis apud la apostolo.</p>

 <p id="cf4100">Eksciinte pri la proksima danĝero, <span class="nomo" lang="la" title="Ne-Esperanta nomo. Lingvo: Latino">Nazarius</span> elkondukis ĉiujn tra kaŝita pasejo al la ĝardena pordeto, kaj poste al forlasita ŝtonminejo, troviĝanta kelkcent paŝojn for de la Janikula pordego. <span class="nomo" lang="la" title="Ne-Esperanta nomo. Lingvo: Latino">Ursus</span> devis ĉe tio porti <span class="nomo" lang="la" title="Ne-Esperanta nomo. Lingvo: Latino">Linus</span>on, kies ostoj, rompitaj dum la torturoj, ne kunkreskis ankoraŭ. Troviĝinte tamen fine en la subteraĵo, ili eksentis sin sekuraj kaj ĉe la lumo de meĉlampeto, kiun bruligis <span class="nomo" lang="la" title="Ne-Esperanta nomo. Lingvo: Latino">Nazarius</span>, ili komencis interkonsenti mallaŭte, kiel savi la karan al ili vivan de la apostolo.</p>

 <p id="cf4101">— Sinjoro — diris al li <span class="nomo" lang="la" title="Ne-Esperanta nomo. Lingvo: Latino">Vinicius</span> — morgaŭ je la tagiĝo <span class="nomo" lang="la" title="Ne-Esperanta nomo. Lingvo: Latino">Nazarius</span> elkonduku vin el la urbo al la Albana montaro. Tie ni vin retrovos kaj kunprenos en Antiumon, kie atendas ŝipo, portonta nin al Neapolo kaj Sicilio. Feliĉa estas la tago kaj la horo, en kiu vi eniros mian domon kaj benos mian hejmofajron.</p>

 <p id="cf4102">La aliaj aŭskultis lin kun ĝojo kaj insistis je la apostolo, dirante:</p>

 <p id="cf4103">— Rifuĝu for, nia paŝtisto, ĉar vi ne povas resti en Romo. Konservu la vivan veron, por ke ĝi ne pereu kune kun ni kaj vi. Elaŭskultu nin, kiuj vin petegas, kiel patron.</p>

 <p id="cf4104">— Faru ĝin en la nomo de Kristo — vokis aliaj, kroĉante sin al lia vesto.</p>

 <p id="cf4105">Kaj li respondadis:</p>

 <p id="cf4106">— Miaj infanoj! Kiu el ni scias, por kiam la Sinjoro destinis al li la finon de la vivo?</p>

 <p id="cf4107">Sed li ne diris, ke li ne forlasos Romon, kaj hezitis mem, kion fari, ĉar delonge jam en lian animon enŝteliĝis necerteco, kaj eĉ teruro. Sed lia ŝafaro estis disbatita, la verko detruita, la eklezion, kiu antaŭ la urbobrulo kreskis simile al impona arbo, ŝanĝis en polvon la potenco de la “Monstro”... Restis nenio, krom larmoj, krom rememoroj, turmentoj kaj morto. La semado naskiĝis riĉan rikolton, sed la satano enpremis ĝin en la teron. Anĝelaj taĉmentoj ne venis helpi la pereantojn, kaj nun <span class="nomo" lang="la" title="Ne-Esperanta nomo. Lingvo: Latino">Nero</span> etendas sian gloron super la mondo, terura, pli potenca, ol iam antaŭe, sinjoro de ĉiuj maroj kaj de ĉiuj kontinentoj. Ofte jam la fiŝkaptisto de Dio etendis en soleco la manojn al la ĉielo kaj demandis: “Sinjoro! kion mi faru? Kiel mi restu? kaj kiel mi, senforta maljunulo, batalu kontraŭ tiu senlima potenco de la Malbono, al kiu Vi permesis regadi kaj venkadi?”</p>

 <p id="cf4108">Kaj li vakis tiel el la fundo de senborda doloro, ripetante en la animo: “Ne estas jam plu tiuj ŝafoj, kiujn Vi ordonis al mi paŝti, ne estas plu Via eklezio, malpleno kaj funebro regas en Via metropolo, do kion Vi ordonas al mi nun? Ĉu mi restu ĉi tie, aŭ elkonduku la reston de Viaj ŝafoj, ke ni ie trans maroj gloru kaŝite Vian nomon?”</p>

 <p id="cf4109">Kaj li hezitis. Li kredis, ke la viva vero ne pereos kaj devas venki, sed iafoje li pensis, ke ne estis ankoraŭ ĝia tempo, kiu venos nur tiam, kiam la Sinjoro malsupreniros sur la teron en la tago de l’ juĝo, kun gloro kaj povo centfoje pli potenca, ol tiu de <span class="nomo" lang="la" title="Ne-Esperanta nomo. Lingvo: Latino">Nero</span>.</p>

 <p id="cf4110">Iafoje ŝajnis al li, ke se li mem forlasos Romon, la kredantoj sekvos lin, kaj tiam li kondukos ilin for, al la ombrodonaj boskoj de Galileo, al la kvieta akvaro de l’ Tiberiada lago, al la paŝtistoj, mildaj kiel kolomboj aŭ kiel la ŝafoj, kiuj paŝtas sin tie meze de timianoj kaj nardoj. Kaj ĉiam pli granda deziro de trankvilo kaj ripozo, ĉiam pli granda sopiro al la lago kaj al Galileo ekregadis la koron de la fiŝkaptisto, ĉiam pli oftaj larmoj ŝveladis en liaj okuloj.</p>

 <p id="cf4111">Sed kiam li momente jam estis decidinta, ekregadis lin subita timo kaj maltrankvilo. Kiel li forlasu la urbon, kie tiom da martira sango sorbiĝis en la teron, kie tiom da buŝoj de agoniantoj atestis pri la vero? Ĉu li sola forkliniĝu de tio? Kaj kion li respondos al la Sinjoro, kiam li ekaŭdos la vortojn: “Jen ili ĉiuj mortis pro sia kredo, kaj vi forkuris?”</p>

 <p id="cf4112">Tagojn kaj noktojn li pasigadis en zorgo kaj aflikto. Aliaj, kiujn disŝiris la leonoj, kiujn oni alnajlis al la krucoj, kiujn oni bruligis en la cezaraj ĝardenoj, post la momentoj de turmento endormiĝis en la Sinjoro, li tamen ne povis dormi kaj sentis turmenton pli grandan, ol ĉiuj, kiujn la torturistoj elpensis por la viktimoj. La tagiĝo ofte blankigadis jam la tegmentojn de domoj, kiam li vokis ankoraŭ en la fundo de sia dolorplena koro:</p>

 <p id="cf4113">— Sinjoro, kial Vi ordonis al mi veni ĉi tien kaj en tiu ĉi nesto de l’ Monstro fondi Vian metropolon?</p>

 <p id="cf4114">Dum tridek kvar jaroj de post la morto de sia Sinjoro li ne ekkonis ripozon. Kun bastono en la mano li migris tra la mondo kaj rakontadis la “bonan novaĵon”. Liaj fortoj elĉerpiĝis en la vojaĝoj kaj penoj, ĝis fine, kiam en tiu ĉi urbo, kiu estis la kapo de la mondo, li enradikigis la verkon de la Majstro, unu fajra ekspiro de la Malbono bruligis ĝin, kaj li vidis, ke la batalon oni devas komenci denove. Kaj kian batalon! Unuflanke la cezaro, la senato, la popolo, la legioj, katenantaj per fera ĉirkaŭligo la tutan mondon, la sennombraj urboj, la sennombraj landoj, la potenco, al kiu egalan ne vidis homaj okuloj, aliflanke li, tiel premita de la aĝo kaj laboro, ke liaj tremantaj manoj apenaŭ povis jam porti la vojiran bastonon.</p>

 <p id="cf4115">Do iafoje li diradis al si, ke ne li povas batali kontraŭ la cezaro de Romo kaj ke tion povas fari nur Kristo mem.</p>

 <p id="cf4116">Ĉiuj tiuj pensoj trakuradis nun lian afliktitan kapon, kiam li aŭskultis la petojn de la lasta areto de siaj fideluloj, kaj ili, ĉirkaŭante lin per rondo ĉiam pli malvasta, ripetadis per tremantaj voĉoj:</p>

 <p id="cf4117">— Rifuĝu for, rabeno, kaj elkonduku nin el la potenco de la Monstro.</p>

 <p id="cf4118">Fine ankaŭ <span class="nomo" lang="la" title="Ne-Esperanta nomo. Lingvo: Latino">Linus</span> klinis antaŭ li sian turmentitan kapon.</p>

 <p id="cf4119">— Sinjoro! — parolis li — la Savinto ordonis al vi, ke vi paŝtu liajn ŝafojn, sed ili ne estas plu ĉi tie, aŭ morgaŭ ili ne estos, iru do tien, kie vi povas ilin trovi ankoraŭ. La vorto de Dio vivas ankoraŭ en Jerusalemo kaj en Antiokio kaj en Efezo kaj en aliaj urboj. Kion ni efikos, restinte en Romo? Se vi pereos, vi grandigos nur la triumfon de la Monstro. Al Johano la Sinjoro ne difinis la limon de la vivo, Paŭlo estas roma civitano kaj senjuĝe oni ne povas lin puni, sed se kontraŭ vi, ho majstro, ekfuriozos la infera potenco, tiam tiuj, kiuj senkuraĝiĝis jam en la koroj, demandos: “Kiu estas pli granda, ol <span class="nomo" lang="la" title="Ne-Esperanta nomo. Lingvo: Latino">Nero</span>?” Vi estas la roko, sur kiu estas konstruita la Eklezio de Dio. Lasu nin morti, sed ne permesu al Antikristo venki la reprezentanton de Dio, kaj ne revenu ĉi tien, antaŭ ol la Sinjoro polvigos tiun, kiu fluigis la senkulpan sangon.</p>

 <p id="cf4120">— Rigardu niajn larmojn! — ripetis ĉiuj ĉeestantoj.</p>

 <p id="cf4121">Larmoj fluis ankaŭ sur la vizaĝo de Petro. Post momento tamen li leviĝis kaj, etendinte super la genuantoj la manojn, diris:</p>

 <p id="cf4122">— Glorata estu la nomo de la Sinjoro kaj fariĝu Lia volo!</p>

 </div>

 <div class="chapitro" id="quovadis70"> <h3 id="cf4123">ĈAPITRO <span class="num" title="">LXX</span> </h3> <p id="cf4124">Je la krepusko de la sekvinta mateno du malhelaj figuroj iris la Appian vojon al la ebenaĵoj de Kampanio. Unu el ili estis <span class="nomo" lang="la" title="Ne-Esperanta nomo. Lingvo: Latino">Nazarius</span>, la alia Petro la apostolo, forlasanta Romon kaj la martirigatajn tie samkredanojn.</p>

 <p id="cf4125">La ĉielo en la oriento estis jam ricevanta palan verdetan nuancon, kiu iom post iom ĉiam pli klare borderiĝadis malsupre per la safrana koloro. La arboj kun arĝentaj folioj, la blankaj marmoroj de kampardomoj kaj la arkaĵoj de la akveduktoj, tirantaj sin tra la ebenaĵo al la urbo, elprofundiĝadis el la ombro. Plilumiĝadis grade la verdeco de la ĉielo, saturiĝante per orkoloro.</p>

 <p id="cf4126">Poste la sunleviĝo komencis rozbrili kaj lumigis la Albanan montaron, kiu elaperis mirinda, palviola, kvazaŭ el nuraj briloj konsistanta.</p>

 <p id="cf4127">La tagiĝo spegulis sin en rosgutoj, tremantaj sur la folioj. La nebulo maldensiĝadis, malkovrante al la okuloj ĉiam pli vaste la ebenaĵon, la troviĝantajn sur ĝi domojn, tombejojn, urbetojn kaj arbotufojn, inter kiuj blankis la kolonoj de temploj.</p>

 <p id="cf4128">La vojo estis senhoma. La kamparanoj, kiuj portadis legomojn en la urbon, ne aljungis ankoraŭ videble siajn veturilojn.</p>

 <p id="cf4129">De la ŝtonplatoj, per kiuj la vojo estis pavimita ĝis la montaro, disiradis en la silento la rebruo de lignaj ŝuoj, kiujn la vojaĝantoj havis sur la piedoj.</p>

 <p id="cf4130">Poste la suno elaperis trans la montaraj interpintoj, sed kune stranga vido frapis la okulojn de la apostolo. Ekŝajnis al li, ke la ora disko, anstataŭ leviĝadi ĉiam pli alten sur la ĉielo, deŝovis sin de la montaĵoj kaj ruliĝas sur la vojo.</p>

 <p id="cf4131">Tiam Petro haltis kaj diris:</p>

 <p id="cf4132">— Ĉu vi vidas tiun lumon, kiu proksimiĝas al ni?</p>

 <p id="cf4133">— Mi vidas nenion — respondis <span class="nomo" lang="la" title="Ne-Esperanta nomo. Lingvo: Latino">Nazarius</span>.</p>

 <p id="cf4134">Sed Petro post momento ekparolis, ŝirminte la okulojn per la mano:</p>

 <p id="cf4135">— Iu venas al ni en la suna brilo.</p>

 <p id="cf4136">Iliajn orelojn ne atingis tamen plej eta rebruo de paŝoj. Ĉirkaŭe estis tute silente, <span class="nomo" lang="la" title="Ne-Esperanta nomo. Lingvo: Latino">Nazarius</span> vidis nur, ke for, malproksime, tremas la arboj, kvazaŭ iu ilin skuus, kaj la brilo disverŝiĝas ĉiam pli vaste sur la ebenaĵo.</p>

 <p id="cf4137">Li komencis rigardi kun miro la apostolon.</p>

 <p id="cf4138">— Rabeno! kio estas al vi? — ekkriis li maltrankvile.</p>

 <p id="cf4139">Kaj el la manoj de Petro la vojaĝa bastono elŝovis sin teren, la okuloj rigardis senĉese antaŭen, la buŝo estis malfermita, sur la vizaĝo bildiĝis miro, ĝojo, ravo. Subite li ĵetis sin surgenuen kun brakoj etenditaj antaŭen, kaj el lia buŝo eliĝis la ekkrio:</p>

 <p id="cf4140">— Ho Kristo!... Kristo!...</p>

 <p id="cf4141">Kaj li falis kapaltere, kvazaŭ li kisus ies piedojn.</p>

 <p id="cf4142">Longe daŭris la silento, poste en la mallaŭto aŭdiĝis plorrompataj vortoj de la maljunulo:</p>

 <p id="cf4143">— <em><span class="fremda" lang="la" title="Ne-Esperanta teksto. Lingvo: Latino">Quo vadis, Domine?</span></em>...</p>

 <p id="cf4144"><span class="nomo" lang="la" title="Ne-Esperanta nomo. Lingvo: Latino">Nazarius</span> ne aŭdis respondon, sed la orelojn de Petro atingis voĉo malgaja kaj dolĉa, kiu diris:</p>

 <p id="cf4145">— Kiam vi forlasas mian popolon, mi iras Romon, por ke oni krucumu min tie duafoje.</p>

 <p id="cf4146">La apostolo kuŝis surtere, kun vizaĝo en la polvo, senmova kaj silenta.</p>

 <p id="cf4147">Al <span class="nomo" lang="la" title="Ne-Esperanta nomo. Lingvo: Latino">Nazarius</span> ŝajnis jam, ke li svenis aŭ mortis, sed li leviĝis fine, per la tremantaj manoj prenis la pilgriman bastonon kaj, nenion dirante, returniĝis al la sep montaĵoj de la urbo.</p>

 <p id="cf4148">Kaj la knabo, vidante ĉi tion, ripetis, kiel eĥo:</p>

 <p id="cf4149">— <em><span class="fremda" lang="la" title="Ne-Esperanta teksto. Lingvo: Latino">Quo vadis, Domine?</span></em>...</p>

 <p id="cf4150">— Romon — respondis mallaŭte la apostolo.</p>

 <p id="cf4151">Kaj li revenis.</p>

 <p>...</p>

 <p id="cf4152">Paŭlo Johano, <span class="nomo" lang="la" title="Ne-Esperanta nomo. Lingvo: Latino">Linus</span> kaj ĉiuj kredantoj akceptis lin kun miro kaj timo tiom pli granda, ke ĝuste je la krepusko, tuj post lia eliro, pretorianoj ekĉirkaŭis la loĝejon de <span class="nomo" lang="la" title="Ne-Esperanta nomo. Lingvo: Latino">Miriam</span> kaj serĉis en ĝi la apostolon. Sed al ĉiuj iliaj demandoj li respondadis nur kun ĝojo kaj trankvilo:</p>

 <p id="cf4153">— Mi vidis la Sinjoron.</p>

 <p id="cf4154">Kaj ankoraŭ en la sama vespero li iris en la tombejon en Ostriano, por instruadi kaj bapti tiujn, kiuj volis baniĝi en la akvo de l’ vivo.</p>

 <p id="cf4155">De tiam li venadis tien ĉiutage, kaj post li venadis amasoj, ĉiutage pli grandaj. Ŝajnis, ke el ĉiu martira larmo naskiĝas novaj konfesantoj kaj ke ĉiu ĝemo sur la areno eĥiĝas en miloj da brustoj. La cezaro vadis en sango, Romo kaj la tuta idolana mondo frenezis. Sed tiuj, kiuj sufiĉe jam havis da krimoj kaj frenezaĵoj, tiuj, kiujn oni piedpremis, tiuj, kies vivo estis konstanta malbonsorto kaj sufero, ĉiuj premitoj, ĉiuj malĝojantoj, ĉiuj malfeliĉuloj venadis, por aŭskulti la strangan rakonton pri Dio, kiu pro amo al la homoj lasis sin krucumi, por elaĉeti iliajn kulpojn.</p>

 <p id="cf4156">Trovante Dion, kiun ili povis ami, ili trovis tion, kion al neniu povis doni ĝis tiu momento la tiama mondo: la feliĉon pro amo.</p>

 <p id="cf4157">Kaj Petro ekkomprenis, ke nek la cezaro, nek ĉiuj liaj legioj venkos la vivan veron, ke superverŝos ĝin nek larmoj, nek sango kaj ke nur nun komenciĝas ĝia venko. Li ekkomprenis ankaŭ, kial la Sinjoro revenigis lin de la vojo: ĉar tiu ĉi urbo de fiereco, krimoj, malĉasteco kaj potenco komencis esti lia urbo kaj duobla metropolo, el kiu fluis sur la tutan mondon la komando de la korpoj kaj de la animoj.</p>

 </div>

 <div class="chapitro" id="quovadis71"> <h3 id="cf4158">ĈAPITRO <span class="num" title="">LXXI</span> </h3> <p id="cf4159">Fine plenumiĝis la tempo de ambaŭ apostoloj. Sed, kvazaŭ por finkroni la laboron, estis lasite al la fiŝkaptisto de Dio kapti du animojn eĉ en la malliberejo. La soldatoj <span class="nomo" lang="la" title="Ne-Esperanta nomo. Lingvo: Latino">Processus</span> kaj <span class="nomo" lang="la" title="Ne-Esperanta nomo. Lingvo: Latino">Martinianus</span>, kiuj gardis lin en la Mamertina malliberejo, akceptis bapton. Poste venis la horo de la turmento. <span class="nomo" lang="la" title="Ne-Esperanta nomo. Lingvo: Latino">Nero</span> ne estis tiam en Romo. La verdikton eldonis <span class="nomo" lang="la" title="Ne-Esperanta nomo. Lingvo: Latino">Helius</span> kaj <span class="nomo" lang="la" title="Ne-Esperanta nomo. Lingvo: Latino">Politetes</span>, al kiuj la cezaro konfidis la regadon en Romo por la tempo de sia foresto. La aĝan apostolon oni subigis unue al la leĝordonita skurĝado, kaj la sekvintan tagon oni elkondukis lin ekster la urban muregon, al la Vatikanaj montaĵoj, kie li devis suferi la destinitan al li krucpunon. La soldatojn mirigis la amaso, kiu kolektiĝis antaŭ la malliberejo, ĉar laŭ ilia imago la morto de simpla homo, plie de fremdulo, ne devus eksciti tian intereson, kaj ili ne komprenis, ke tiu ĉi aro ne konsistis el scivoluloj, sed el konfesantoj, kiuj deziris akompani al la loko de la ekzekuto la grandan apostolon. Posttagmeze malfermiĝis fine la mallibereja pordego kaj Petro aperis meze de pretoriana taĉmento. La suno malleviĝis jam al Ostio, la tago estis serena kaj bela. Pro lia alta aĝo oni ne devigis Petron porti la krucon, ĉar oni kredis, ke li ne povus ĝin levi, nek oni metis forkegon sur lian kolon, por ne malfaciligi la iradon. Li paŝis libera kaj la kredantoj povis vidi lin bonege. En la momento, kiam meze de la feraj soldataj kaskoj aperis lia blanka kapo, ploro aŭdiĝis en la amaso, sed preskaŭ tuj ĝi ĉesis, ĉar en la vizaĝo de la maljunulo estis tiom da sereneco kaj tia ĝojo de ĝi radiis, ke ĉiuj komprenis, ke tio ne estas viktimo, kondukata al ekzekuto, sed venkinto, festanta sian triumfan marŝon.</p>

 <p id="cf4160">Tiel estis efektive. La fiŝkaptisto, ordinare humila kaj klinita, iris nun rekta, superanta per la kresko la soldatojn, plena de digno. Nenian oni vidis en lia silento tian majestecon. Ŝajnis, ke tio estas monarĥo, kiu paŝas antaŭen, ĉirkaŭita de siaj soldatoj kaj popolo. De ĉiuj flankoj eksonis la voĉoj: “Jen Petro foriras al la Sinjoro”. Ĉiuj kvazaŭ forgesis, ke atendas lin turmento kaj morto. Ili iris solene, sed trankvile, sentante, ke de post la morto sur Golgoto okazis ĝis nun nenio egale granda, kaj ke kiel la unua elaĉetis la tutan mondon, tiel ĉi tiu elaĉetos tiun ĉi urbon.</p>

 <p id="cf4161">Je la vido de la maljunulo pasantoj haltadis envoje kun miro, kaj la konfesantoj, metante la manojn sur iliajn ŝultrojn, parolis per trankvilaj voĉoj: “Rigardu, kiel mortas la justulo, kiu konis Kriston kaj predikis amon en la mondo”. Kaj ili ekmeditadis, poste foriradis, dirante al si: “Vere, ĉi tiu ne povis esti maljusta”.</p>

 <p id="cf4162">Envoje silentiĝadis la strata kriado kaj bruado. La procesio iris antaŭen meze de nove konstruitaj domoj, meze de blankaj kolonoj de temploj, super kies frontonoj etendis sin la ĉielo, profunda, paca kaj blua. Ili iris en silento; iafoje nur ektintis la soldataj armiloj aŭ ekmurmuris la flustro de preĝoj. Petro aŭskultis ilin kaj ĝojo ĉiam pli granda lumis sur lia vizaĝo, ĉar lia rigardo apenaŭ povis ĉirkaŭpreni tiujn milojn da konfesantoj. Li sentis, ke li plenumis la taskon, kaj li sciis jam, ke tiu vero, kiun li predikis dum la tuta vivo, surverŝos ĉion, kiel ondo, kaj ke nenio jam povos ĝin bari. Tiel pensante, li levis la okulojn supren kaj parolis: “Sinjoro, Vi ordonis al mi konkeri ĉi tiun urbon, do mi ĝin konkeris. Vi ordonis al mi fondi ĉi tie Vian metropolon, do mi ĝin fondis. Ĝi estas nun Via urbo, Sinjoro, kaj mi iras al Vi, ĉar multa estis mia penado.</p>

 <p id="cf4163">Pasante preter temploj, li parolis al ili: “Temploj de Kristo vi estos”. Rigardante la homajn amasojn, svarmantajn preter li, li parolis al ili: “Servantoj de Kristo estos viaj infanoj” kaj li iris, konscia pri la plenumita laboro, konscia pri sia merito, pri la povo, pacoplena, granda. La soldatoj irigis lin tra la Triumfa ponto, kvazaŭ malgraŭvole atestante lian triumfon, kaj kondukis lin pluen, al <span class="nomo" lang="la" title="Ne-Esperanta nomo. Lingvo: Latino">Naumachia</span> kaj al la cirko. La kredantoj el Transtibro aliĝis al la procesio kaj tiel densa iĝis la popolamaso, ke la centuriestro, komandanta la pretorianojn, diveninte fine, ke li kondukas iun ĉefpastron, kiun ĉirkaŭas liaj fideluloj, maltrankviliĝis pro la tro malgranda nombro da soldatoj. Sed nek unu ekkrio de indigno aŭ furiozo aŭdiĝis en la amaso. La vizaĝoj, spegulantaj la gravecon de la momento, estis solenaj kaj kune plenaj de atendo, ĉar kelkaj el la konfesantoj, rememorante, ke ĉe la morto de la Sinjoro la tero fendis sin pro teruro kaj mortintoj levis sin el la tomboj, pensis, ke eble nun ankaŭ okazos iuj videblaj signoj, post kiuj la memoro pri la morto de la apostolo ne forviŝiĝos dum jarcentoj. Aliaj parolis eĉ al si: “Kaj eble la Sinjoro elektos la mortohoron de Petro, por malsupreniri el la ĉielo, kiel Li promesis, kaj fari juĝon kontraŭ la mondo”. Kaj en ĉi tiu penso ili rekomendis sin al la kompatemo de la Savinto.</p>

 <p id="cf4164">Sed ĉirkaŭe estis trankvile. La montaĵoj ŝajnis ĝui la varmon kaj ripozi en la suno. La procesio haltis fine inter la cirko kaj la Vatikana montaĵo. La soldatoj komencis nun fosi kavon, aliaj metis sur la teron la krucon, martelojn kaj najlojn, atendante, ĝis la preparoj estos finitaj, dum la amaso, ĉiam trankvila kaj solena, genuiĝis ĉirkaŭe.</p>

 <p id="cf4165">La apostolo, kun kapo en radioj kaj oraj briloj, turnis sin lastfoje al la urbo. Fore, iom sube, vidiĝis la brilanta Tibro, trans ĝi la kampo de Marso, pli supre la maŭzoleo de Aŭgusto, sube la grandega banejo, kiun <span class="nomo" lang="la" title="Ne-Esperanta nomo. Lingvo: Latino">Nero</span> ĝuste komencis konstrui, pli sube ankoraŭ la teatro de <span class="nomo" lang="la" title="Ne-Esperanta nomo. Lingvo: Latino">Pompejus</span>, kaj trans ili <span class="nomo" lang="la" title="Ne-Esperanta nomo. Lingvo: Latino">Septa Julia</span>, parte videbla, parte kaŝita de aliaj konstruaĵoj, multego da portikoj, temploj, kolonoj, tavole leviĝantaj konstruaĵoj, kaj fine for, malproksime, la montaĵoj, ĉirkaŭgluitaj per domoj — grandega homa svarmejo, kies limoj estis malaperantaj en blueta nebulo, nesto de krimo, sed ankaŭ de forto, de frenezo, sed ankaŭ de ordo, kiu iĝis la kapo de la mondo, sed kune ĝia leĝo kaj paco, ĉiopova, nevenkebla, eterna.</p>

 <p id="cf4166">Petro, ĉirkaŭita de la soldatoj, rigardis ĝin tiel, kvazaŭ rigardus sian posedaĵon reĝo kaj estro. Kaj li parolis al ĝi: “Vi estas elaĉetita kaj mia”. Neniu tamen, ne nur el la soldatoj, fosantaj la kavon, en kiun estis metota la kruco, sed neniu eĉ el la konfesantoj scipovis diveni, ke efektive staras inter ili la vera reganto de ĉi tiu urbo, ke malaperos la cezaroj, trafluos ondoj de barbaroj, jarcentoj pasos, kaj tiu ĉi maljunulo regos ĉi tie senhalte.</p>

 <p id="cf4167">Sed li preĝante, rektiĝis subite kaj alten etendis la dekstran brakon. La ekzekutistoj haltis, kvazaŭ senkuraĝigitaj per lia sinteno; la konfesantoj haltigis ankaŭ la spiron en la brustoj, kredante, ke li volas ekparoli, kaj sekvis profunda silento.</p>

 <p id="cf4168">Kaj li, starante sur la altaĵo, komencis fari per la etendita brako la signon de kruco, benante en la horo de sia morto:</p>

 <p id="cf4169">— <em><span class="fremda" lang="la" title="Ne-Esperanta teksto. Lingvo: Latino">Urbi et orbi!</span></em></p>

 <p>...</p>

 <p id="cf4170">En tiu sama mirinda vespero alia taĉmento da soldatoj kondukis sur <span class="nomo" lang="la" title="Ne-Esperanta nomo. Lingvo: Latino">Via Ostiensis</span> Paŭlon el Tarso al la loko, nomata <span class="nomo" lang="und" title="Ne-Esperanta nomo. Lingvo: nespecifita">Aquae Salviae</span>. Ankaŭ lin sekvis aro da kredantoj, kiujn li estis konvertinta, kaj Li rekonadis la pli intimajn konatojn, haltadis kaj parolis kun ili, ĉar la gardistoj elmontradis al li, kiel al roma civitano, pli da konsideroj. Post la pordego, nomata Tergemina, li renkontis <span class="nomo" lang="la" title="Ne-Esperanta nomo. Lingvo: Latino">Plautilla</span>n, filinon de prefekto, <span class="nomo" lang="la" title="Ne-Esperanta nomo. Lingvo: Latino">Flavius</span> Sabinus, kaj vidante ŝian junan vizaĝon, surverŝitan de larmoj, diris: “<span class="nomo" lang="la" title="Ne-Esperanta nomo. Lingvo: Latino">Plautilla</span>, filino de la eterna Savo, foriru en paco. Pruntu nur al mi vualon, kiun oni ligos ĉirkaŭ miaj okuloj en la momento, kiam mi estos foriranta al la Sinjoro”. Kaj preninte la vualon, li iris pluen kun vizaĝo tiel plena de ĝojo, kun kia revenas hejmen laboristo, honeste laborinta la tutan tagon. Liaj pensoj, simile al tiuj de Petro, estis trankvilaj kaj serenaj, kiel tiu vespera ĉielo. La okuloj medite rigardis la ebenaĵon, kiu etendis sin antaŭ li, kaj la Albanan montaron, dronantan en lumo. Li rememoradis siajn vojaĝojn, sian penadon kaj laboron, la batalojn, en kiuj li venkis kaj la komunumojn, kiujn li fondis en ĉiuj landoj kaj trans ĉiuj maroj, kaj li pensis, ke li bone meritis la ripozon. Li ankaŭ plenumis sian taskon. Li sentis, ke lian semaĵon ne disblovos jam la vento de malbono. Li preparis sin al la foriro kun la certeco, ke en la batalo, kiun lia vero proklamis kontraŭ la mondo, ĝi venkos, kaj senlima sereneco enfluadis lian animon.</p>

 <p id="cf4171">La vojo al la loko de la ekzekuto estis malproksima kaj la vespero komencis krepuski. La montoj iĝis purpuraj, kaj iliaj bazoj dronis iom post iom en ombro. Brutaroj estis revenantaj hejmen. Tie kaj ie iris aretoj da sklavoj kun laborinstrumentoj sur la ŝultroj. Antaŭ la domoj, sur la vojo ludis infanoj, rigardante scivole la pasantan taĉmenton. Kaj en ĉi tiu vespero, en ĉi tiu klara, ora aero estis ne nur trankvilo kaj paco, sed ankaŭ la harmonio, kiu ŝajnis levi sin de la tero al la ĉielo. Paŭlo aŭdis ĝin kaj lia koro pleniĝadis per ĝojo ĉe la penso, ke al tiu muziko de la mondo li aldonis unu sonon, kiu mankis ĝis nun, kaj sen kiu la tuta tero estis “kiel tintanta kupraĵo kaj kiel sonaĉanta cimbalo”.</p>

 <p id="cf4172">Kaj li rememoris, kiel li instruadis al la homoj la amon, kiel li diradis al ili, ke se ili eĉ disdonus sian havaĵon inter malriĉuloj kaj se ili eĉ ekkonus ĉiujn lingvojn kaj ĉiujn misterojn kaj ĉiujn sciencojn, ili estos nenio sen la amo, kiu estas plenfavora, pacienca, kiu ne faras malbonon, ne deziras adoron, ĉion elportas, al ĉio kredas, ĉion esperas, ĉion eltenas.</p>

 <p id="cf4173">Li pasigis la jarojn de sia vivo, instruante al la homoj tiun veron. Kaj nun li parolis al si en la animo: kia potenco ĝin egalas kaj kio ĝin venkos? Kiel povas ĝin subpremi la cezaro, se li eĉ havus duoble tiom da legioj, duoble tiom da urboj kaj maroj kaj landoj kaj nacioj?</p>

 <p id="cf4174">Kaj li iris preni sian pagon, kiel triumfanto.</p>

 <p id="cf4175">La irantaro forlasis fine la grandan vojon kaj flankiĝis orienten per mallarĝa irejo al <span class="nomo" lang="und" title="Ne-Esperanta nomo. Lingvo: nespecifita">Aquae Salviae</span>. Sur la erikejo kuŝis ruĝaj sunbriloj. Ĉe la fonto la centuriestro haltigis la soldatojn, ĉar la momento venis.</p>

 <p id="cf4176">Sed Paŭlo, ĵetinte sur la ŝultron la vualon de <span class="nomo" lang="la" title="Ne-Esperanta nomo. Lingvo: Latino">Plautilla</span>, por kovri per ĝi siajn okulojn, lastfoje levis la pupilojn, plenajn de senlima trankvilo, al la pratempaj briloj de l’ vespero kaj preĝis. Jes! la momento venis, sed li vidis antaŭ si grandegan vojon el vesperbriloj, kondukantan al la ĉielo, kaj en la animo li parolis al si la samajn vortojn, kiujn li skribis antaŭe, konscia pri sia plenumita servo kaj pri la baldaŭa fino: “Bonan batalon mi batalis, la kredon mi konservis, la taskon mi plenumis, en la fino destinita al mi estas la krono de justeco”.</p>

 </div>

 <div class="chapitro" id="quovadis72"> <h3 id="cf4177">ĈAPITRO <span class="num" title="">LXXII</span> </h3> <p id="cf4178">Romo furiozis, kiel antaŭe, tiel, ke ŝajnis, kvazaŭ tiu kiu konkeris la mondon, komencas fine, pro manko de gvidantoj, disŝiri sin interne. Eĉ antaŭ ol ekbatis la lasta horo de la apostoloj, venis la konspiro de Piso, kaj post ĝi sekvis tiel senpardona falĉado de la plej altaj kapoj en Romo, ke eĉ al tiuj, kiuj vidis dion en <span class="nomo" lang="la" title="Ne-Esperanta nomo. Lingvo: Latino">Nero</span>, li ekŝajnis fine dio de morto. Funebro falis sur la urbon, teruro ekloĝis en la domoj kaj koroj, sed la portikojn kronis hedero kaj floroj, ĉar malpermesite estis elmontri ĉagrenon pro la mortintoj. La homoj, kiuj vekiĝadis matene, demandis sin, kies vico venos hodiaŭ. La procesio de fantomoj, tiriĝantaj post la cezaro, kreskis kun ĉiu tago.</p>

 <p id="cf4179">Piso pagis la konspiron per la kapo, kaj post li sekvis <span class="nomo" lang="la" title="Ne-Esperanta nomo. Lingvo: Latino">Seneca</span> kaj <span class="nomo" lang="la" title="Ne-Esperanta nomo. Lingvo: Latino">Lucanus</span>, <span class="nomo" lang="la" title="Ne-Esperanta nomo. Lingvo: Latino">Fenius Rufus</span> kaj <span class="nomo" lang="la" title="Ne-Esperanta nomo. Lingvo: Latino">Plautius Lateranus</span> kaj <span class="nomo" lang="la" title="Ne-Esperanta nomo. Lingvo: Latino">Flavius Scaevinus</span> kaj <span class="nomo" lang="la" title="Ne-Esperanta nomo. Lingvo: Latino">Afranius Quintianus</span> kaj la diboĉema ludkamarado de la cezaro, <span class="nomo" lang="la" title="Ne-Esperanta nomo. Lingvo: Latino">Tullius Senecio</span>, kaj <span class="nomo" lang="la" title="Ne-Esperanta nomo. Lingvo: Latino">Proculus Araricus</span> kaj <span class="nomo" lang="la" title="Ne-Esperanta nomo. Lingvo: Latino">Tugurinus</span> kaj <span class="nomo" lang="la" title="Ne-Esperanta nomo. Lingvo: Latino">Gratus</span> kaj <span class="nomo" lang="la" title="Ne-Esperanta nomo. Lingvo: Latino">Silanus</span> kaj <span class="nomo" lang="la" title="Ne-Esperanta nomo. Lingvo: Latino">Proximus</span> kaj Subrius <span class="nomo" lang="la" title="Ne-Esperanta nomo. Lingvo: Latino">Flavius</span>, iam tutanime fidela al <span class="nomo" lang="la" title="Ne-Esperanta nomo. Lingvo: Latino">Nero</span>, kaj <span class="nomo" lang="la" title="Ne-Esperanta nomo. Lingvo: Latino">Sulpicius Asper</span>. Kelkajn pereigis la propra malnobleco, aliajn timemo, aliajn riĉaĵoj, aliajn braveco. La cezaro, terurita per la sola nombro de la konspirantoj, kovris la muregojn per soldatoj kaj tenis la urbon kvazaŭ sieĝe, sendante ĉiutage centuriestrojn kun mortverdiktoj en suspektatajn domojn. La kondamnitoj rampis ankoraŭ humile en leteroj, plenaj de flatoj, dankante la cezaron pro la verdikto kaj testamentante al li parton de sia havaĵo, por savi la reston por la infanoj. Ŝajnis fine, ke <span class="nomo" lang="la" title="Ne-Esperanta nomo. Lingvo: Latino">Nero</span> speciale transpasas ĉian mezuron, por konvinkiĝi, kiagrade malnobliĝis la homoj kaj kiel longe ili toleros la sangan regadon. Post la konspirantoj oni ekstermadis iliajn parencojn, amikojn kaj eĉ nurajn konatojn. La loĝantoj de luksaj domoj, konstruitaj post la brulo, elirante sur la straton, estis certaj, ke ili vidos tutajn vicojn da enterigoj. <span class="nomo" lang="la" title="Ne-Esperanta nomo. Lingvo: Latino">Pompejus</span>, <span class="nomo" lang="la" title="Ne-Esperanta nomo. Lingvo: Latino">Cornelius Martialis</span>, <span class="nomo" lang="la" title="Ne-Esperanta nomo. Lingvo: Latino">Flavius</span> Nepos kaj Statius <span class="nomo" lang="la" title="Ne-Esperanta nomo. Lingvo: Latino">Domitius</span> pereis, akuzitaj pri manko de amo al la cezaro; <span class="nomo" lang="la" title="Ne-Esperanta nomo. Lingvo: Latino">Novius Priscus</span> kiel amiko de <span class="nomo" lang="la" title="Ne-Esperanta nomo. Lingvo: Latino">Seneca</span>; <span class="nomo" lang="la" title="Ne-Esperanta nomo. Lingvo: Latino">Rufius Crispus</span> estis senigita de la rajto je fajro kaj akvo tial, ke li estis iam edzo de <span class="nomo" lang="la" title="Ne-Esperanta nomo. Lingvo: Latino">Poppaea</span>. La grandan <span class="nomo" lang="la" title="Ne-Esperanta nomo. Lingvo: Latino">Thraseas</span>on pereigis lia virto, multaj pagis per la vivo la altan devenon, kaj eĉ <span class="nomo" lang="la" title="Ne-Esperanta nomo. Lingvo: Latino">Poppaea</span> iĝis viktimo de momenta ekscito de la cezaro.</p>

 <p id="cf4180">Kaj la senato rampis antaŭ la terura regnestro, konstruadis je lia honoro templojn, faradis oferdonojn pro lia voĉo, florkronadis liajn statuojn kaj destinadis al li pastrojn, kiel al dio. La senatanoj kun tremo en la animoj iradis Palatinon, por glori la kanton de “<span class="nomo" lang="la" title="Ne-Esperanta nomo. Lingvo: Latino">Periodonices</span>” kaj diboĉi kune kun li meze de orgioj de nudaj korpoj, vino kaj floroj.</p>

 <p id="cf4181">Kaj dume malsupre, sur la grundo, inundita per sango kaj larmoj, kreskis mallaŭte, sed ĉiam pli potence, la semaĵo de Petro.</p>

 </div>

 <div class="chapitro" id="quovadis73"> <h3 id="cf4182">ĈAPITRO <span class="num" title="">LXXIII</span> </h3> <p id="cf4183"><span class="nomo" lang="la" title="Ne-Esperanta nomo. Lingvo: Latino">Vinicius</span> al <span class="nomo" lang="la" title="Ne-Esperanta nomo. Lingvo: Latino">Petronius</span>:</p>

 <p id="cf4184">“Ni scias ankaŭ ĉi tie, <em><span class="fremda" lang="la" title="Ne-Esperanta teksto. Lingvo: Latino">carissime,</span></em> kio okazas en Romo, kaj kion ni ne scias, tion findiras al ni viaj leteroj. Se oni ĵetas ŝtonon en akvon, la ondoj disiras ĉirkaŭen, ĉiam pli kaj pli malproksimen, do tia ondo de frenezo kaj furiozo atingis el Palatino eĉ ĉi tien. Envoje al Grekujo estis ĉi tie la sendito de la cezaro, <span class="nomo" lang="la" title="Ne-Esperanta nomo. Lingvo: Latino">Carinas</span>, kiu prirabis la urbojn kaj templojn, por plenigi la malplenan trezorejon. Per la kosto de ŝvito kaj homaj larmoj oni konstruas en Romo <em><span class="fremda" lang="la" title="Ne-Esperanta teksto. Lingvo: Latino">domus aurea</span></em>. Povas esti, ke la mondo ne vidis ĝis nun tian domon, sed ĝi ne vidis ankaŭ tiajn maljustaĵojn. Vi konas ja <span class="nomo" lang="la" title="Ne-Esperanta nomo. Lingvo: Latino">Carinas</span>on. Simila al li estis <span class="nomo" lang="la" title="Ne-Esperanta nomo. Lingvo: Latino">Chilo</span>, antaŭ ol li pentis sian vivon per la morto. Sed la urbetojn, kuŝantajn proksime de ni, ne atingis ankoraŭ liaj homoj, eble tial, ke estas ĉi tie nek temploj, nek trezoroj. Vi demandas, ĉu ni estas sekuraj. Mi respondos al vi nun, ke ni estas forgesitaj, kaj tion ĉi akceptu kiel respondon. Jen en la nuna momento el la portiko, kie mi skribas, mi vidas nian trankvilan golfon kaj sur ĝi, en boato, <span class="nomo" lang="la" title="Ne-Esperanta nomo. Lingvo: Latino">Ursus</span>on, mallevantan reton en la klaran ondaron. Mia edzino ŝpinas ruĝan lanon apud mi, kaj en la ĝardenoj, en la ombro de migdalarboj, kantas niaj sklavoj. Ho, kia trankvilo, <em><span class="fremda" lang="la" title="Ne-Esperanta teksto. Lingvo: Latino">carissime,</span></em> kaj kia forgeso pri la antaŭaj teruroj kaj doloroj! Sed tion ni ŝuldas ne al Parcoj, kiuj, kiel vi skribas, ŝpinas tiel dolĉe la fadenon de nia vivo; tio estas la beno de Kristo, nia amata Dio kaj Savinto. La suferojn kaj larmojn ni konas, ĉar nia vero ordonas al ni plori fremdan mizeron, sed eĉ en tiuj larmoj estas nekonata al vi konsolo, ke iam, kiam forpasos la tempo de nia vivo, ni retrovos ĉiujn tiujn karajn personojn, kiuj pereis kaj pereos ankoraŭ pro la Dia instruo. Por ni Petro kaj Paŭlo ne mortis, sed naskiĝis en gloro. Niaj animoj vidas ilin kaj, dum la okuloj ploras, la koroj ĝojas ilian ĝojon. Ho jes, kara, ni estas feliĉaj per feliĉo, kiun nenio kapablas detrui, ĉar la morto, kiu estas por vi la fino de ĉio, por ni estas nur paso al pli granda ankoraŭ trankvilo, al pli granda amo, al pli granda ĝojo.</p>

 <p id="cf4185">Kaj tiel fluas ĉi tie niaj tagoj kaj monatoj en trankvilo de la koroj. Niaj servistoj kaj sklavoj kredas, kiel ni, je Kristo, kaj ĉar Li ordonis amon, ni amas unu la aliajn. Ofte, kiam la suno subiras, aŭ kiam la luno brilas jam sur la akvo, mi kaj <span class="nomo" lang="la" title="Ne-Esperanta nomo. Lingvo: Latino">Ligia</span> interparolas pri la pasinta tempo, kiu nun ŝajnas al ni sonĝo, kaj kiam mi pensas, kiel ĉi tiu kara kapo, kiun mi nun ĉiutage lulas sur la brusto, proksima estis al turmento kaj pereo, mi gloras tutanime mian Sinjoron, ĉar Li sola povis ŝin elŝiri el tiuj manoj, savi el la areno kaj redoni al mi por ĉiam. Ho, <span class="nomo" lang="la" title="Ne-Esperanta nomo. Lingvo: Latino">Petronius</span>, vi ja vidis, kiom da konsolo kaj persisto en mizero, kiom da pacienco kaj kuraĝo kontraŭ la morto donas ĉi tiu instruo, venu do kaj vidu, kiom da feliĉo ĝi donas en la ordinaraj, ĉiutagaj horoj de nia vivo. Vidu, la homoj ne konis ĝis nun Dion, kiun ili povus ami, tial do ili ne amis unu alian kaj tio estis la fonto de ilia mizero, ĉar, kiel lumo el la suno, tiel la feliĉo venas el amo. Ne instruis al ili ĉi tiun veron leĝodonantoj, nek filozofoj, kaj ĝi estis nek en Grekujo, nek en Romo, kaj se mi diras: nek en Romo, ĝi signifas: nek sur la tuta tero. La seka kaj malvarma instruo de la stoikoj, kiu altiras virtulojn, hardas la korojn, kiel glavojn, sed pli ĝuste indiferentigas ilin, anstataŭ bonigi. Sed por kio mi diras tion al vi, kiu studis pli multe kaj komprenas pli multe, ol mi. Vi ankaŭ ja konis Paŭlon el Tarso kaj ofte vi longe parolis kun li, do vi scias plej bone, ĉu kontraŭ tiu ĉi vero, kiun li proklamis, ĉiuj instruoj de viaj filozofoj kaj retoroj ne estas kiel pereemaj sapvezikoj kaj kiel vanaj sonoj sen signifo. Ĉu vi memoras la demandon, kiun li faris al vi: “Kaj se la cezaro estus kristano, ĉu vi ne sentus vin pli sekuraj, pli certaj pri la posedo de tio, kion vi posedas, liberaj de timoj kaj trankvilaj pri via vivo?” Sed vi diris al mi, ke nia vero estas malamiko de la vivo, kaj nun mi respondas al vi, ke se mi ripetadus de la komenco de la letero tiujn ĉi tri vortojn: “mi estas feliĉa!” mi ankoraŭ ne sukcesus esprimi al vi mian feliĉon. Vi diros al mi je tio, ke mia feliĉo estas en <span class="nomo" lang="la" title="Ne-Esperanta nomo. Lingvo: Latino">Ligia</span>! Jes, kara! Tiel, ke mi amas ŝian senmortan animon kaj ke ni amas unu la alian en Kristo, kaj en tia amo ekzistas nek disiĝo, nek perfidoj, nek ŝanĝoj, nek maljuneco, nek morto. Ĉar, kiam pasos la juneco kaj beleco, kiam velkos niaj korpoj kaj venos la morto, la amo daŭros, ĉar daŭros la animoj. Antaŭ ol miaj okuloj malfermiĝis al la lumo, mi estis preta por <span class="nomo" lang="la" title="Ne-Esperanta nomo. Lingvo: Latino">Ligia</span> meti fajron al la propra domo, sed nun mi diras al vi: mi ŝin ne amis, ĉar ami instruis min nur Kristo. Li estas la fonto de feliĉo kaj trankvilo. Ne mi diras ĉi tion, sed la realeco mem. Komparu viajn voluptojn, spicitajn per timo, viajn ĝuojn, malcertajn pri la morgaŭo, viajn orgiojn, similajn al enterigaj festenoj, kun la vivo de la kristanoj, kaj vi trovos pretan respondon. Sed por ke vi povu kompari pli bone, venu al niaj montaĵoj, al niaj ombrodonaj olivarbaroj, al niaj hederkovritaj bordoj. Ĉi tie atendas vin trankvilo, kiun vi delonge ne spertis, kaj la koroj, kiuj vin vere amos. Vi, havante animon noblan kaj bonan, devus esti feliĉa. Via penetrema intelekto scios ekkoni la veron, kaj kiam vi ĝin ekkonos, vi ĝin ekamos, ĉar oni povas eble esti ĝia malamiko, kiel la cezaro kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>, sed esti al ĝi indiferenta scipovas neniu. Ho, mia <span class="nomo" lang="la" title="Ne-Esperanta nomo. Lingvo: Latino">Petronius</span>, kune kun <span class="nomo" lang="la" title="Ne-Esperanta nomo. Lingvo: Latino">Ligia</span> mi ĝojas pro la espero, ke baldaŭ mi vin revidos. Restu en sano kaj alvenu!”</p>

 <p id="cf4186"><span class="nomo" lang="la" title="Ne-Esperanta nomo. Lingvo: Latino">Petronius</span> ricevis la leteron de <span class="nomo" lang="la" title="Ne-Esperanta nomo. Lingvo: Latino">Vinicius</span> en Kumoj, kien li estis irinta kun la aliaj aŭgustanoj, sekvintaj la cezaron. Lia multjara batalado kontraŭ <span class="nomo" lang="la" title="Ne-Esperanta nomo. Lingvo: Latino">Tigellinus</span> estis venanta al la fino. <span class="nomo" lang="la" title="Ne-Esperanta nomo. Lingvo: Latino">Petronius</span> sciis, ke li devas en ĝi perei, kaj li komprenis la kaŭzojn. Laŭgrade kiel la cezaro faladis ĉiutage pli malalten en la rolo de komedianto, arlekeno kaj ĉaristo, laŭgrade kiel li profundiĝadis ĉiam pli en degeneran, abomenan kaj kune krudan diboĉadon, la altgusta “arbiter elegantiae” iĝadis por li nur ŝarĝo. Kiam <span class="nomo" lang="la" title="Ne-Esperanta nomo. Lingvo: Latino">Petronius</span> eĉ silentis, <span class="nomo" lang="la" title="Ne-Esperanta nomo. Lingvo: Latino">Nero</span> vidis en lia silento mallaŭdon, kiam li laŭdis, li vidis mokon. La brila patricio incitis lian memamon kaj ekscitis ĵaluzon. Liaj riĉaĵoj kaj mirindaj artverkoj iĝis objekto de avido tiel de la regnestro, kiel de la ĉiopova ministro. Oni ŝparis lin ĝis nun pro la vojaĝo en Aĥajon, en kiu lia gusto, lia kompetenteco pri la grekaj aferoj povis esti utilaj. Sed iom post iom <span class="nomo" lang="la" title="Ne-Esperanta nomo. Lingvo: Latino">Tigellinus</span> komencis persvadi al la cezaro, ke <span class="nomo" lang="la" title="Ne-Esperanta nomo. Lingvo: Latino">Carinas</span> eĉ superas per la gusto kaj scio <span class="nomo" lang="la" title="Ne-Esperanta nomo. Lingvo: Latino">Petronius</span>on kaj ke li scipovos aranĝi en Aĥajo cirkludojn, akceptojn, kaj triumfojn pli bone, ol <span class="nomo" lang="la" title="Ne-Esperanta nomo. Lingvo: Latino">Petronius</span>. De tiu momento <span class="nomo" lang="la" title="Ne-Esperanta nomo. Lingvo: Latino">Petronius</span> estis perdita. Oni ne kuraĝis tamen sendi al li la verdikton en Romo. Same la cezaro kiel <span class="nomo" lang="la" title="Ne-Esperanta nomo. Lingvo: Latino">Tigellinus</span> memoris, ke tiu kvazaŭ malhardita estetikulo, “ŝanĝanta nokton en tagon”, okupita nur per voluptoj, arto kaj festenoj, kiam li estis prokonsulo en Bitinio kaj poste konsulo en la metropolo, elmontris mirindan laboremon kaj energion. Oni opiniis lin kapabla al ĉio, kaj oni sciis, ke en Romo li posedas amon ne nur de la popolo, sed ankaŭ de la pretorianoj. Neniu el la konfidatoj de la cezaro povis antaŭvidi, kiel li kondutus en tiu okazo, ŝajnis do pli prudente ellogi lin el la urbo kaj atingi lin nur en provinco.</p>

 <p id="cf4187">Tiucele li ricevis inviton, ke kune kun la aliaj aŭgustanoj li venu en Kumojn, kaj li, kvankam li suspektis la ruzon, iris, eble tial, por ne elmontri malkaŝan kontraŭstaron, eble, por montri ankoraŭfoje al la cezaro kaj al la aŭgustanoj vizaĝon gajan, liberan de ĉiaj zorgoj, kaj triumfi lastan antaŭmortan venkon kontraŭ <span class="nomo" lang="la" title="Ne-Esperanta nomo. Lingvo: Latino">Tigellinus</span>.</p>

 <p id="cf4188">Dume ĉi tiu akuzis lin tuj pri amikeco kun la senatano Scaevinus, kiu estis la animo de la konspiro de Piso. La sklavojn de <span class="nomo" lang="la" title="Ne-Esperanta nomo. Lingvo: Latino">Petronius</span>, restintajn en Romo, oni malliberigis, la domon oni ĉirkaŭigis per pretoria gardo. Sed li, eksciinte pri tio, elmontris nek timon, nek eĉ embarasitecon, kaj diris kun rideto al aŭgustanoj, kiujn li gastigis en sia propra belega palaco en Kumoj:</p>

 <p id="cf4189">— <span class="nomo" lang="la" title="Ne-Esperanta nomo. Lingvo: Latino">Ahenobarbus</span> ne ŝatas rektajn demandojn, do vi vidos kiel li konfuziĝos, kiam mi demandos lin, ĉu laŭ lia ordono oni malliberigis mian <em><span class="fremda" lang="la" title="Ne-Esperanta teksto. Lingvo: Latino">familia</span></em> en Romo.</p>

 <p id="cf4190"> Poste li anoncis al ili festenon antaŭ la “malproksima vojaĝo” kaj estis ĝuste farante la preparojn, kiam alvenis la letero de <span class="nomo" lang="la" title="Ne-Esperanta nomo. Lingvo: Latino">Vinicius</span>.</p>

 <p id="cf4191"><span class="nomo" lang="la" title="Ne-Esperanta nomo. Lingvo: Latino">Petronius</span>, ricevinte ĝin, iom enpensiĝis, post momento tamen lian vizaĝon lumigis la kutima sereneco kaj vespere en la sama tago li reskribis la jenon:</p>

 <p id="cf4192">“Mi ĝojas vian feliĉon kaj admiras viajn korojn, <em><span class="fremda" lang="la" title="Ne-Esperanta teksto. Lingvo: Latino">carissime,</span></em> ĉar mi ne supozis, ke du geamantoj povas memori pri iu tria kaj malproksima. Vi dume ne nur min ne forgesis, sed vi volas eĉ venigi min en Sicilion, por dividi kun mi vian panon kaj vian Kriston, kiu, kiel vi skribas, tiel grandanime malavaras al vi la feliĉon.</p>

 <p id="cf4193">Se tiel estas, adoru lin. Mi pensas, mia kara, ke <span class="nomo" lang="la" title="Ne-Esperanta nomo. Lingvo: Latino">Ligia</span>n redonis al vi ankaŭ parte <span class="nomo" lang="la" title="Ne-Esperanta nomo. Lingvo: Latino">Ursus</span>, kaj parte la roma popolo. Se la cezaro estus alia homo, mi kredus eĉ, ke oni ĉesigis la persekutadon pro tiu via boparenceco kun li, kiun vi ŝuldas al tiu nepino, kiun <span class="nomo" lang="la" title="Ne-Esperanta nomo. Lingvo: Latino">Tiberius</span> siatempe edzinigis al unu el <span class="nomo" lang="und" title="Ne-Esperanta nomo. Lingvo: nespecifita">Vinicius</span>oj. Se vi tamen opinias, ke tion kaŭzis Kristo, mi ne diskutos kun vi. Jes! ne avaru al li oferdonojn. Prometeo ankaŭ oferis sin por la homoj, sed, <em><span class="fremda" lang="la" title="Ne-Esperanta teksto. Lingvo: Latino">eheu!</span></em> Prometeo estas laŭdire nur elpensaĵo de la poetoj, dume kredindaj homoj diris al mi, ke ili vidis Kriston per la propraj okuloj. Mi pensas kune kun vi, ke li estas la plej honesta el la dioj.</p>

 <p id="cf4194">La demandon de Paŭlo el Tarso mi memoras kaj konsentas, ke, se ekzemple <span class="nomo" lang="la" title="Ne-Esperanta nomo. Lingvo: Latino">Ahenobarbus</span> vivus laŭ la instruo de Kristo, eble mi havus tempon por veni al vi, Sicilion. Tiam, en la ombro de ĉefontaj arboj, ni interparolus pri ĉiuj dioj kaj pri ĉiuj veroj, kiel iam la grekaj filozofoj. Hodiaŭ mi devas doni al vi mallongan respondon.</p>

 <p id="cf4195">Nur du filozofojn mi volas koni: unu nomas sin <span class="nomo" lang="la" title="Ne-Esperanta nomo. Lingvo: Latino">Pyrrho</span>, la alia Anakreonto. La ceterajn kun la tuta skolo de la grekaj kaj niaj stoikoj mi povas cedi al vi por malalta prezo. La vero loĝas ie tiel alte, ke la dioj mem ne povas ĝin vidatingi de la supro de Olimpo. Al vi, <em><span class="fremda" lang="la" title="Ne-Esperanta teksto. Lingvo: Latino">carissime</span></em>, ŝajnas, ke via Olimpo estas ankoraŭ pli alta, kaj starante sur ĝi, vi vokas al mi: “Suriru, kaj vi vidos tian panoramon, kian vi ne vidis ĝis nun”. Sed mi respondas al vi: “Amiko, mi ne havas piedojn!” kaj kiam vi legos ĉi tiun leteron ĝisfine, mi kredas, ke vi konfesos min prava.</p>

 <p id="cf4196">Ne, feliĉa edzo de reĝidino-Aŭroro! Via instruo ne estas por mi. Ĉu mi amu la bitinianojn, kiuj portas mian portilon, la egiptanojn, kiuj hejtas en mia banejo, <span class="nomo" lang="la" title="Ne-Esperanta nomo. Lingvo: Latino">Ahenobarbus</span>on kaj <span class="nomo" lang="la" title="Ne-Esperanta nomo. Lingvo: Latino">Tigellinus</span>on? Je la blankaj genuoj de Ĥaritoj mi ĵuras al vi, ke se mi eĉ volus, mi ne povus. En Romo estas minimume cent miloj da homoj, havantaj aŭ malegalajn skapolojn, aŭ dikajn genuojn, aŭ trosekajn krurojn, aŭ rondajn okulojn, aŭ trograndajn kapojn. Ĉu vi ordonas al mi ami ankaŭ ilin? Kie mi trovu tiun amon, se mi ne sentas ĝin en la koro? Kaj se via dio volas, ke mi amu ilin ĉiujn, kial en sia ĉiopovo li ne donis al ili la formon ekzemple de la Niobidoj, kiujn vi vidis sur Palatino? Kiu amas belon, samfakte ne povas ami malbelon. Alia afero estas ne kredi je niaj dioj, sed oni povas ilin ami, kiel amis ilin Fidiaso kaj Praksitelo, kaj Mirono, kaj Skopaso, kaj Liziaso.</p>

 <p id="cf4197">Se mi eĉ volus iri tien, kien vi min kondukas, mi ne povus, kaj ĉar mi ne volas, tial mi duoble ne povas. Vi kredas, kiel Paŭlo el Tarso, ke iam, trans Stikso, sur iuj Elizeaj kampoj vi vidos vian Kriston. Bone! Li mem diru al vi tiam, ĉu li akceptus min kune kun miaj gemoj, kun mia vazo el murho, kun miaj eldonaĵoj de Sosiusoj kaj kun mia Orharulino? Ĉe la penso pri tio mi sentas inklinon al rido, mia kara, ĉar eĉ Paŭlo el Tarso diris ja al mi, ke por Kristo oni devas rezigni la rozkronojn, la festenojn kaj voluptojn. Li promesis al mi, vere, alian feliĉon, sed mi respondis, ke por tio mi estas tro maljuna, ke miaj okuloj ĉiam trovados plezuron en la vido de rozoj, kaj ke la odoro de violoj ĉiam estos al mi pli agrabla, ol la odoro de malpura “proksimulo” el <span class="nomo" lang="la" title="Ne-Esperanta nomo. Lingvo: Latino">Suburra</span>.</p>

 <p id="cf4198">Jen la kaŭzoj, pro kiuj via feliĉo ne estas por mi. Sed estas krom tio unu kaŭzo pli, kiun mi rezervis por la fino. Nome, alvokas min Tanatoso. Por vi tagiĝis la vivo, sed por mi la suno jam subiris kaj krepusko ekposedas mian kapon. Alie dirante, mi devas morti, <em><span class="fremda" lang="la" title="Ne-Esperanta teksto. Lingvo: Latino">carissime</span></em>.</p>

 <p id="cf4199">Ne valoras longe paroli pri tio. Tia devis esti la fino. Vi, kiu konas <span class="nomo" lang="la" title="Ne-Esperanta nomo. Lingvo: Latino">Ahenobarbus</span>on, facile tion komprenos. <span class="nomo" lang="la" title="Ne-Esperanta nomo. Lingvo: Latino">Tigellinus</span> venkis min, aŭ pli ĝuste, ne! Miaj venkoj venis nur al la fino. Mi vivis, kiel mi volis, kaj mi mortos, kiel plaĉos al mi.</p>

 <p id="cf4200">Ne afliktiĝu pro tio. Neniu dio promesis al mi senmortecon, do ne renkontas min io neatendita. Krom tio vi eraras, <span class="nomo" lang="la" title="Ne-Esperanta nomo. Lingvo: Latino">Vinicius</span>, asertante, ke nur via dio instruas morti trankvile. Ne. Nia mondo sciis antaŭ vi, ke kiam la lasta pokalo estas eltrinkita, estas tempo iri for, ripozi, kaj ĝi scias ankoraŭ fari tion serene. Platono diras, ke la virto estas muziko, kaj la vivo de saĝulo — harmonio. Se tiel estas, tiam mi mortos, kiel mi vivis, virte.</p>

 <p id="cf4201">Mi volus ankoraŭ vian dian edzinon adiaŭi per la vortoj, per kiuj mi salutis ŝin iam en la domo de Aulusoj: “Diversajn, tre diversajn mi vidis popolojn, sed vi senegala estas”.</p>

 <p id="cf4202">Do se la animo estas io pli, ol opinias <span class="nomo" lang="la" title="Ne-Esperanta nomo. Lingvo: Latino">Pyrrho</span>, tiam la mia flugos al vi envoje al la limoj de Okeanoso kaj eksidos apud via domo en la formo de papilio, aŭ, kiel kredas la egiptanoj, de nizo.</p>

 <p id="cf4203">Alie veni mi ne povas.</p>

 <p id="cf4204">Kaj dume Sicilio ŝanĝu sin por vi ambaŭ en la Hesperidan ĝardenon, la kampaj, arbaraj kaj fontaj nimfoj ŝutu florojn sur vian vojon, kaj en ĉiuj akantaĵoj, en la kolonoj de via domo nestu blankaj kolomboj.”</p>

 </div>

 <div class="chapitro" id="quovadis74"> <h3 id="cf4205">ĈAPITRO <span class="num" title="">LXXIV</span> </h3> <p id="cf4206"><span class="nomo" lang="la" title="Ne-Esperanta nomo. Lingvo: Latino">Petronius</span> ne eraris, vere. Du tagojn poste la juna Nerva, ĉiam sindona kaj fidela al li, sendis en Kumojn sian liberigiton kun sciigoj pri ĉio, kio okazis en la cezara kortego.</p>

 <p id="cf4207">La pereo de <span class="nomo" lang="la" title="Ne-Esperanta nomo. Lingvo: Latino">Petronius</span> jam estis decidita. Oni intencis sendi al li en la sekvonta vespero centuriestron kun la ordono, ke li haltu en Kumoj kaj atendu tie pluajn disponojn. Alia kuriero, sendota post kelkaj tagoj, devis porti al li la mortverdikton.</p>

 <p id="cf4208"><span class="nomo" lang="la" title="Ne-Esperanta nomo. Lingvo: Latino">Petronius</span> elaŭskultis la novaĵojn de la liberigito kun sennuba sereneco, poste li diris:</p>

 <p id="cf4209">— Portu al via sinjoro unu el miaj vazoj, kiujn oni donos al vi antaŭ la foriro. Diru al li ankaŭ en mia nomo, ke mi dankas lin tutkore, ĉar tiamaniere mi povos antaŭi la verdikton.</p>

 <p id="cf4210">Kaj subite li komencis ridi, kiel homo, kiu, kaptinte bonegan ideon, ĝojas antaŭe pro ĝia plenumo.</p>

 <p id="cf4211">En la sama vespero ankoraŭ liaj sklavoj diskuris, invitante ĉiujn troviĝantajn en Kumoj aŭgustanojn kaj ĉiujn aŭgustaninojn al festeno en la belega palaco de la arbitro de eleganteco.</p>

 <p id="cf4212">Li mem en la posttagmezaj horoj skribis en sia biblioteko, poste banis sin, post kio li ordonis al la <em><span class="fremda" lang="la" title="Ne-Esperanta teksto. Lingvo: Latino">vestiplicae</span></em> vesti sin, kaj brila, belvestita, simila al dioj, li eniris por momento en la <em><span class="fremda" lang="la" title="Ne-Esperanta teksto. Lingvo: Latino">triclinium,</span></em> por rigardi per la okulo de kompetentulo la faratajn preparojn, kaj poste en la ĝardenojn, kie servoknaboj kaj junaj grekinoj el la insuloj plektis el rozoj kronojn por la festenontoj.</p>

 <p id="cf4213">Sur lia vizaĝo ne vidiĝis eĉ plej eta zorgo. La servistoj ekkonis, ke la festeno estos io eksterordinara, nur laŭ tio, ke li ordonis disdoni neordinarajn rekompencojn al ĉiuj, pro kiuj li estis kontenta, kaj negrandan skurĝadon al ĉiuj, kies laboro ne plaĉis al li aŭ kiuj ankoraŭ antaŭe meritis riproĉon kaj punon. Al la citristoj kaj kantistoj li ordonis pagi malavare antaŭ la festeno, kaj fine, sidiĝinte en la ĝardeno sub fago, tra kies foliaro penetris la sunaj radioj, puntokovrantaj la teron per lumaj makuloj, li vokis al si <span class="nomo" lang="la" title="Ne-Esperanta nomo. Lingvo: Latino">Eunicen</span>.</p>

 <p id="cf4214">Ŝi venis, blanke vestita, kun mirta branĉeto inter la haroj, belega, kiel Ĥarito, kaj li sidigis ŝin apud si kaj, facile tuŝinte per la fingroj ŝian tempion, komencis rigardi ŝin kun tia admiro, kun kia artkonanto rigardas dian statuon, verkon de majstra skulptilo.</p>

 <p id="cf4215">— <span class="nomo" lang="la" title="Ne-Esperanta nomo. Lingvo: Latino">Eunice</span> — li diris al ŝi — ĉu vi scias, ke jam delonge vi ne estas sklavino?</p>

 <p id="cf4216">Ŝi levis al li siajn trankvilajn, ĉielbluajn okulojn, kaj komencis nei kapmove.</p>

 <p id="cf4217">— Mi estas, sinjoro, ĉiam — respondis ŝi.</p>

 <p id="cf4218">— Sed eble vi ne scias tion — parolis <span class="nomo" lang="la" title="Ne-Esperanta nomo. Lingvo: Latino">Petronius</span> plu — ke ĉi tiu palaco kaj tiuj sklavoj, kiuj plektas tie florkronojn, kaj ĉio, kio estas ĉi tie, kaj la kampoj kaj la brutaroj apartenas de hodiaŭ al vi.</p>

 <p id="cf4219"><span class="nomo" lang="la" title="Ne-Esperanta nomo. Lingvo: Latino">Eunice</span>, ekaŭdinte ĉi tion, forŝoviĝis de li subite kaj per voĉo, en kiu ekvibris subita maltrankvilo, demandis:</p>

 <p id="cf4220">— Kial vi tion diras al mi, sinjoro?</p>

 <p id="cf4221">Poste ŝi proksimiĝis denove kaj komencis rigardi lin, palpebrumante pro teruro. Post momento ŝia vizaĝo iĝis pala, kiel tolo, dum li ridetis senĉese kaj diris fine nur unu vorton:</p>

 <p id="cf4222">— Jes!</p>

 <p id="cf4223">Sekvis momento da silento, nur facila bloveto movis la foliojn de la fago.</p>

 <p id="cf4224"><span class="nomo" lang="la" title="Ne-Esperanta nomo. Lingvo: Latino">Petronius</span> povus efektive kredi, ke li vidas antaŭ si statuon, skulptitan el blanka marmoro.</p>

 <p id="cf4225">— <span class="nomo" lang="la" title="Ne-Esperanta nomo. Lingvo: Latino">Eunice</span>! — diris li — mi volas morti serene.</p>

 <p id="cf4226">Kaj la knabino, rigardante lin kun korŝira rideto, elflustris:</p>

 <p id="cf4227">— Mi obeos vin, sinjoro.</p>

 <p id="cf4228">Vespere la gastoj, kiuj ofte jam ĉeestis la festenojn ĉe <span class="nomo" lang="la" title="Ne-Esperanta nomo. Lingvo: Latino">Petronius</span> kaj sciis, ke kompare kun ili eĉ la festenoj ĉe la cezaro ŝajnas enuaj kaj barbaraj, komencis alveni amase, kaj al neniu venis eĉ la penso, ke ĝi povus esti la lasta <em><span class="fremda" lang="la" title="Ne-Esperanta teksto. Lingvo: Latino">symposium</span></em>. Multaj sciis, vere, ke super la eleganta arbitro ekpendis la nuboj de la cezara malfavoro, sed ĝi okazis jam tiom da fojoj kaj tiom da fojoj <span class="nomo" lang="la" title="Ne-Esperanta nomo. Lingvo: Latino">Petronius</span> sciis dispeli ilin per unu lerta ago aŭ per unu kuraĝa vorto, ke efektive neniu supozis, ke minacas lin grava danĝero. Lia gaja vizaĝo kaj la kutima senzorga rideto plikonfirmis ĉiujn en tiu ĉi konvinko. La belega <span class="nomo" lang="la" title="Ne-Esperanta nomo. Lingvo: Latino">Eunice</span>, al kiu li diris, ke li volas morti serene, kaj por kiu ĉiu lia vorto estis kvazaŭ la vorto de orakolo, havis en siaj diaj trajtoj kompletan trankvilon kaj en la pupiloj iajn strangajn brilojn, kiujn oni povis konsideri ĝojo. En la pordo de la <em><span class="fremda" lang="la" title="Ne-Esperanta teksto. Lingvo: Latino">triclinium</span></em> servoknaboj kun haroj en oraj retoj metis rozkronojn sur la kapojn de la venintoj, kune avertante ilin laŭ la kutimo, ke ili transpaŝu la sojlon per la dekstra piedo. En la salono oni sentis facilan aromon de violoj; lumoj brilis en diverskoloraj aleksandriaj vitraĵoj. Apud la benkoj staris grekaj knabinoj, kies tasko estis surŝprucigi per bonodoraĵoj la piedojn de la gastoj. Ĉe la muroj citristoj kaj atenaj kantistoj atendis la signon de sia ĥorestro.</p>

 <p id="cf4229">La vazaro brilis de lukso, sed ĉi tiu lukso ne pikis la okulojn, pezis al neniu kaj ŝajnis flori mem el si. Gajeco kaj libereco verŝis sin tra la salono kun la aromo de violoj. La gastoj, enirante ĉi tien, sentis, ke ne ekpendos super ili trudo, nek minaco, kiel okazis ĉe la cezaro, kie nesufiĉe altajn aŭ nesufiĉe trafajn laŭdojn oni povis pagi per la vivo. Baldaŭ do, je la vido de la lumoj, de hederornamitaj kruĉoj, de vinoj, glacitenataj en neĝa litaĵo kaj de rafinitaj manĝoj, gajiĝis la koroj de la festenantoj. Interparoloj komencis zumi vigle, kiel zumas abela aro super florkovrita pomarbo. Iafoje nur interrompis ilin eksplodo de gaja rido, iafoje murmuro de laŭdoj, iafoje tro laŭta kiso, metita sur blankan brakon.</p>

 <p id="cf4230">La gastoj, trinkante vinon, verŝadis el la pokaloj po kelke da gutoj al la senmortaj dioj, por havigi ilian zorgemon kaj afablecon al la mastro. Negrave, ke multaj el ili ne kredis je la dioj. Tiel ordonis la moro kaj superstiĉo. <span class="nomo" lang="la" title="Ne-Esperanta nomo. Lingvo: Latino">Petronius</span>, kuŝante apud <span class="nomo" lang="la" title="Ne-Esperanta nomo. Lingvo: Latino">Eunice</span>, interparolis pri romaj novaĵoj, pri plej novaj eksedziĝoj, pri amo, amaĵoj, pri vetkuroj, pri <span class="nomo" lang="la" title="Ne-Esperanta nomo. Lingvo: Latino">Spiculus</span>, kiu famiĝis lastatempe sur la areno, kaj pri la plej novaj libroj, kiuj aperis ĉe <span class="nomo" lang="la" title="Ne-Esperanta nomo. Lingvo: Latino">Atractus</span> kaj ĉe Sosiusoj. Verŝetante la vinon, li diris, ke li verŝas ĝin nur honore al la cipra diino, kiu estas pli malnova kaj pli granda, ol ĉiuj dioj, la sole senmorta, ĉiama kaj reganta.</p>

 <p id="cf4231">Lia interparolo estis kiel luma radio, kiu lumigas ĉiam alian objekton, aŭ kiel somera venteto, kiu tuŝas la florojn en ĝardeno. Fine li mansignis al la ĥorestro, kaj je tiu ĉi signo facile ekzumis la citroj, dum junaj voĉoj eksonis akompane. Poste dancistinoj el Koso, samlandaninoj de <span class="nomo" lang="la" title="Ne-Esperanta nomo. Lingvo: Latino">Eunice</span>, komencis fulmeti per siaj rozaj korpoj de sub travideblaj vualoj. Fine egipta aŭguristo komencis aŭguri al la gastoj ilian estontecon laŭ moviĝado de ĉielarke koloraj doradoj, fermitaj en kristala vazo.</p>

 <p id="cf4232">Sed, kiam ili estis jam sataj de tiuj amuzoj, <span class="nomo" lang="la" title="Ne-Esperanta nomo. Lingvo: Latino">Petronius</span> leviĝis iom de sia siria kuseno kaj diris per senzorga tono:</p>

 <p id="cf4233">— Geamikoj! pardonu, ke dum la festeno mi turnas min al vi kun peto: nome akceptu ĉiu el vi, kiel mian donacon, tiun pokalon, el kiu li unue verŝis vinon honore al la dioj kaj je mia prospero.</p>

 <p id="cf4234">La pokaloj de <span class="nomo" lang="la" title="Ne-Esperanta nomo. Lingvo: Latino">Petronius</span> brilis de oro, juveloj kaj majstraj skulptaĵoj, do kvankam disdonado de donacoj estis kutima en Romo, ĝojo superverŝis la korojn de la festenantoj. Unuj komencis danki kaj laŭte lin glori, aliaj diris, ke eĉ Jovo mem neniam honoris siajn gastojn sur Olimpo per similaj donacoj; estis fine ankaŭ tiaj, kiuj hezitis antaŭ la akcepto, tiel tiu ĉi fakto superis la ordinaran mezuron.</p>

 <p id="cf4235">Li dume levis supren la pokalon el murho, laŭ la brilo similan al ĉielarko kaj simple netakseblan, poste li diris:</p>

 <p id="cf4236">— Kaj jen estas tiu, el kiu mi verŝis honore al la cipra sinjorino. Neniu buŝo tuŝu ĝin de nun kaj neniu mano verŝu el ĝi honore al alia diino.</p>

 <p id="cf4237">Kaj li ĵetis la multekostan vazon sur la pargeton, surŝutitan per palviolaj floroj de safrano, kaj kiam ĝi frakasiĝis en malgrandajn pecetojn, li diris, vidante ĉirkaŭe mirplenajn rigardojn:</p>

 <p id="cf4238">— Miaj karaj, ĝoju, anstataŭ miri. Maljuneco, senforteco — tio estas malgajaj kunuloj de la lastaj jaroj de l’ vivo. Sed mi donos al vi bonan ekzemplon kaj bonan konsilon: vidu, oni povas ilin ne atendi, kaj antaŭ ol ili venos, foriri propravole, kiel mi foriras.</p>

 <p id="cf4239">— Kion vi volas fari? — demandis maltrankvile kelkaj voĉoj.</p>

 <p id="cf4240">— Mi volas ĝoji, trinki vinon, aŭskulti muzikon, rigardi tiun ĉi dian korpon, kiun vi vidas apud mi, kaj poste endormiĝi kun florkronita kapo. Mi jam adiaŭis la cezaron; ĉu vi volas aŭskulti, kion mi skribis al li adiaŭe?</p>

 <p id="cf4241">Dirinte ĉi tion, li eligis leteron de sub la purpura kuseno kaj komencis legi la jenon.</p>

 <p id="cf4242">“Mi scias, ho cezaro, ke vi atendas malpacience mian alvenon kaj ke via fidela koro de amiko sopiras min tage kaj nokte. Mi scias, ke vi surŝutus min per donacoj, konfidus al mi la prefektecon de la pretorio, kaj al <span class="nomo" lang="la" title="Ne-Esperanta nomo. Lingvo: Latino">Tigellinus</span> vi ordonus esti tio, al kio la dioj lin kreis: gardisto de muloj en tiuj viaj bienoj kiujn vi heredis, veneninte <span class="nomo" lang="la" title="Ne-Esperanta nomo. Lingvo: Latino">Domitia</span>n. Pardonu min tamen, ĉar mi ĵuras al vi je Hadeso kaj en ĝi je la ombroj de via patrino, edzino, frato kaj <span class="nomo" lang="la" title="Ne-Esperanta nomo. Lingvo: Latino">Seneca</span>, ke mi ne povas veni al vi. La vivo estas granda trezorejo, mia kara, kaj mi sciis el tiu trezorejo elekti la plej valorajn juvelojn, sed estas ankaŭ en la vivo aferoj, kiujn mi ne povas plu elporti. Ho, mi petas vin, ne pensu, kvazaŭ al mi malplaĉis tio, ke vi mortigis vian patrinon, kaj edzinon, kaj fraton, ke vi bruligis Romon kaj sendis en Erebon ĉiujn honestajn homojn el via regno. Ne, mia pranepo de Kronoso. Morto estas la sorto de l’ homa idaro, kaj de vi oni ne povis esperi aliajn farojn. Sed vundi la orelojn ankoraŭ dum jaroj per via kantado, vidi viajn domitiusajn maldikajn krurojn, svingiĝantajn en greka militdanco, aŭskulti vian ludadon, vian deklamadon kaj viajn poemojn, mizera poeto el antaŭurbo, jen kio superis miajn fortojn kaj vekis sopiron al morto. Romo ŝtopas la orelojn, aŭskultante vin, la mondo vin ridas, kaj mi ruĝiĝadi pro vi plu ne volas, ne povas. La hurlado de Cerbero, mia kara, se ĝi similus eĉ vian kanton, estos al mi malpli malagrabla, ĉar neniam mi estis ĝia amiko kaj mi ne havas la devon honti pro ĝia voĉo. Restu sana, sed ne kantu, mortigu, sed ne skribu versaĵojn, venenu, sed ne dancu, bruligu, sed ne ludu citron — tion ĉi al vi deziras kaj tiun ĉi lastan amikan konsilon sendas al vi Arbiter elegantiae.”</p>

 <p id="cf4243">La festenantoj rigidiĝis, ĉar ili sciis, ke se <span class="nomo" lang="la" title="Ne-Esperanta nomo. Lingvo: Latino">Nero</span> perdus la regnon, tiu bato estus por li malpli kruela. Ili komprenis ankaŭ, ke la homo, kiu skribis tian leteron, devas morti, kaj krome ilin mem ekkaptis pala timo, ĉar tian leteron ili aŭskultis.</p>

 <p id="cf4244">Sed <span class="nomo" lang="la" title="Ne-Esperanta nomo. Lingvo: Latino">Petronius</span> ekridis per rido tiel sincera kaj gaja, kvazaŭ ĝi estus plej senkulpa ŝerco, poste li kondukis la rigardon sur la ĉeestantojn kaj diris:</p>

 <p id="cf4245">— Ĝoju kaj forpelu la timon. Neniu bezonas fanfaroni, ke li aŭskultis ĉi tiun leteron, kaj mi mem fanfaronos per ĝi eble nur al Ĥarono en la momento de l’ transveturo.</p>

 <p id="cf4246">Poste li kapsignis al greka kuracisto kaj etendis al li la brakon. La lerta greko en unu momento ĉirkaŭligis ĝin per ora ligilo kaj distranĉis la vejnon ĉe la fleksoloko de la mano. La sango ekŝprucis sur la kusenon kaj surverŝis <span class="nomo" lang="la" title="Ne-Esperanta nomo. Lingvo: Latino">Eunicen</span>, kiu, subapoginte la kapon de <span class="nomo" lang="la" title="Ne-Esperanta nomo. Lingvo: Latino">Petronius</span>, kliniĝis super li kaj diris:</p>

 <p id="cf4247">— Sinjoro, ĉu vi pensis, ke mi vin forlasos? Se la dioj volus al mi doni senmortecon kaj la cezaro la regadon de la mondo, eĉ tiam mi vin sekvus.</p>

 <p id="cf4248"><span class="nomo" lang="la" title="Ne-Esperanta nomo. Lingvo: Latino">Petronius</span> ridetis, leviĝis iom, tuŝis per la buŝo ŝian buŝon kaj respondis:</p>

 <p id="cf4249">— Venu kun mi.</p>

 <p id="cf4250">Poste li aldonis:</p>

 <p id="cf4251">— Vi min vere amis, mia dia!...</p>

 <p id="cf4252">Kaj ŝi etendis al la kuracisto sian rozan brakon, kaj post momento ŝia sango komencis miksi sin kaj unuiĝi kun lia.</p>

 <p id="cf4253">Sed li donis signon al la ĥorestro, kaj denove eksonis la citroj kaj la voĉoj. Oni kantis unue “Harmodioson” kaj poste aŭdiĝis kanto de Anakreonto, en kiu la poeto plendas, ke li trovis foje ĉe sia pordo frostotremantan kaj plorantan la infanon de Afrodito: li kunprenis ĝin, varmigis, sekigis ĝiajn flugilojn, sed ĝi, sendanka, trapafis rekompence lian koron per sia sago, kaj de tiam forlasis lin la trankvilo...</p>

 <p id="cf4254">Kaj ili, apogitaj unu al la alia, belegaj, kiel paro da dioj, aŭskultis, ridetante kaj paliĝante. Kiam la kanto estis finita, <span class="nomo" lang="la" title="Ne-Esperanta nomo. Lingvo: Latino">Petronius</span> ordonis disportadi plu vinon kaj manĝaĵojn, poste li komencis interparoli kun pli proksimaj festenanoj pri aferoj vantaj, sed agrablaj, pri kiaj oni ordinare parolis ĉe festenoj. Fine li alvokis la grekon, ke li subligu por momento liajn vejnojn, ĉar li diris, ke ekregas lin dormemo kaj li volus ankoraŭ doni sin al Hipnoso, antaŭ ol Tanatoso dormigos lin por ĉiam.</p>

 <p id="cf4255">Li endormiĝis, vere. Kiam li vekiĝis, la kapo de la knabino kuŝis jam, simile al blanka floro, sur lia brusto. Tiam li apogis ŝin sur la kuseno, por ŝin rigardi ankoraŭ fojon. Poste oni denove malligis al li la vejnojn.</p>

 <p id="cf4256">La kantistoj je lia signo ekkantis novan kanton de Anakreonto, kaj la citroj akompanis ilin tute mallaŭte, por ne superbrui la vortojn. <span class="nomo" lang="la" title="Ne-Esperanta nomo. Lingvo: Latino">Petronius</span> iĝadis ĉiam pli pala, kiam tamen la lastaj sonoj eksilentis, li turnis sin ankoraŭfoje al la festenanoj kaj diris:</p>

 <p id="cf4257">— Geamikoj, konfesu, ke kune kun ni pereas...</p>

 <p id="cf4258">Sed li ne povis fini; lia brako ĉirkaŭprenis per la lasta movo <span class="nomo" lang="la" title="Ne-Esperanta nomo. Lingvo: Latino">Eunicen</span>, poste la kapo falis sur la kusenon — kaj li mortis.</p>

 <p id="cf4259">La festenanoj tamen, rigardante ĉi tiujn du blankajn korpojn, similajn al belegaj statuoj, komprenis, ke kune kun ili pereas tio, kio sola restis ankoraŭ en ilia mondo, nome la poezio kaj la belo.</p>

 </div>

 <div class="chapitro" id="quovadis75"> <h3 id="cf4260">EPILOGO</h3> <p id="cf4261">Komence la ribelo de la gallaj legioj sub la komando de <span class="nomo" lang="la" title="Ne-Esperanta nomo. Lingvo: Latino">Vindex</span> ne ŝajnis tre minaca. La cezaro havis apenaŭ la tridek unuan jaron de la vivo kaj neniu kuraĝis esperi, ke la mondo povus jam baldaŭ esti libera de la premeganta ĝin inkubo. Oni rememoris, ke en la legioj jam plurfoje, eĉ dum la antaŭaj regadoj, okazis ribeloj, kiuj tamen pasis, ne kaŭzante ŝanĝon de la regnestro. Tiel en la tempo de <span class="nomo" lang="la" title="Ne-Esperanta nomo. Lingvo: Latino">Tiberius Drusus</span> subpremis la ribelon de la panoniaj legioj kaj <span class="nomo" lang="la" title="Ne-Esperanta nomo. Lingvo: Latino">Germanicus</span> la ribelon de la apudrejnaj. “Kiu povus cetere — parolis la homoj — ekregi post <span class="nomo" lang="la" title="Ne-Esperanta nomo. Lingvo: Latino">Nero</span>, se preskaŭ ĉiuj idoj de la dia Aŭgusto pereis dum lia regado?” Aliaj, rigardante kolosojn, prezentantajn lin kiel Herkulon, imagis malgraŭvole, ke neniu forto superos tian potencon. Estis ankaŭ tiaj, kiuj, de kiam li iris Aĥajon, sopiris lian revenon, ĉar <span class="nomo" lang="la" title="Ne-Esperanta nomo. Lingvo: Latino">Helius</span> kaj <span class="nomo" lang="la" title="Ne-Esperanta nomo. Lingvo: Latino">Politetes</span>, al kiuj li konfidis la regadon en Romo, regis eĉ pli sange, ol li mem.</p>

 <p id="cf4262">Neniu estis certa pri sia vivo kaj havaĵo. La leĝo ĉesis defendi. Estingiĝis la homa digno kaj virto, malfirmiĝis la familiaj ligoj, kaj la malnobliĝintaj koroj ne kuraĝis eĉ allasi al si esperon. El Grekujo venadis eĥoj pri senekzemplaj triumfoj de la cezaro, pri miloj da kronoj, kiujn li akiris, kaj pri miloj da konkurantoj, kiujn li venkis. La mondo ŝajnis unu orgio, sanga kaj arlekena, sed kune enradikiĝis la konvinko, ke venis la fino de virto kaj de seriozaj aferoj, ke alvenis la tempo de danco, muziko, diboĉo, sango, kaj ke de nun tiel jam devas flui la vivo. La cezaro mem, al kiu la ribelo malfermis la vojon al novaj raboj, nemulte zorgis pri la ribelantaj legioj kaj pri <span class="nomo" lang="la" title="Ne-Esperanta nomo. Lingvo: Latino">Vindex</span>, kaj ofte eĉ esprimis sian ĝojon pro tio. Li ne volis ankaŭ forlasi Aĥajon, kaj nur kiam <span class="nomo" lang="la" title="Ne-Esperanta nomo. Lingvo: Latino">Helius</span> sciigis lin, ke plua prokrasto povas kaŭzi al li perdon de la regno, li ekvojaĝis al Neapolo.</p>

 <p id="cf4263">Tie denove li ludis kaj kantis, lasante preter la oreloj la novaĵojn pri ĉiam pli minaca sinsekvo de la okazoj. Vane <span class="nomo" lang="la" title="Ne-Esperanta nomo. Lingvo: Latino">Tigellinus</span> klarigis al li, ke la antaŭaj ribeloj de la legioj ne havis ĉefon, dum nun estras ĝin viro, devenanta de la malnovaj akvitaniaj reĝoj, kaj krome militisto glora kaj sperta. “Ĉi tie — respondadis <span class="nomo" lang="la" title="Ne-Esperanta nomo. Lingvo: Latino">Nero</span> — aŭskultas min grekoj, kiuj solaj scias aŭskulti kaj solaj indas mian kanton”. Li parolis, ke lia unua devo estas la arto kaj la gloro. Sed, kiam atingis lin la scio, ke <span class="nomo" lang="la" title="Ne-Esperanta nomo. Lingvo: Latino">Vindex</span> proklamis lin aĉa artisto, li indigniĝis kaj ekvojaĝis al Romo. La vundoj, kaŭzitaj al li de <span class="nomo" lang="la" title="Ne-Esperanta nomo. Lingvo: Latino">Petronius</span>, kiujn cikatrigis la restado en Grekujo, malfermiĝis denove en lia koro kaj li volis serĉi ĉe la senato justecon por tiel senekzempla ofendo.</p>

 <p id="cf4264">Ekvidinte envoje grupon, fanditan el bronzo, prezentantan gallan militiston, faligitan de roma kavaliro, li konsideris tion bona aŭguro kaj de nun, se li rememoris la ribelantajn legiojn kaj <span class="nomo" lang="la" title="Ne-Esperanta nomo. Lingvo: Latino">Vindex</span>on, li faris ĝin sole por ilin ridi. Lia enveturo en la urbon superbrilis ĉion, kion oni vidis ĝis tiam. Li veturis sur la sama ĉaro, sur kiu iam Aŭgusto festis sian triumfon. Oni ruinigis unu arkon de la cirko, por malfermi la vojon al la procesio. La senato, la kavaliroj kaj sennombraj amasoj eliris al li renkonte. La muroj tremis de la ekkrioj: “Saluton, Aŭgusto! saluton, Herkulo! saluton al vi, dia, unika, olimpa, pitia, senmorta!” Post li oni portis la akiritajn laŭrokronojn, la nomojn de la urboj, en kiuj li triumfis, kaj skribitajn sur tabuloj nomojn de la majstroj, kiujn li venkis. <span class="nomo" lang="la" title="Ne-Esperanta nomo. Lingvo: Latino">Nero</span> mem estis kvazaŭ ebria kaj demandis kun emocio la ĉirkaŭantajn lin aŭgustanojn: kio estis la triumfo de Cezaro kompare kun lia triumfo? La penso, ke iu el la mortemuloj kuraĝus levi la manon kontraŭ tian majstron-duondion, ne povis trovi lokon en lia kapo. Li sentis sin vere olimpa, kaj pro tio mem sekura. La entuziasmo kaj freneza fervoro de la amasoj stimulis lian propran frenezon. Efektive, povis ŝajni en la tago de tiu triumfo, ke ne nur la cezaro, sed la tuta mondo perdis ĉian prudenton.</p>

 <p id="cf4265">Sub la floroj kaj amasoj da laŭrokronoj neniu sciis distingi abismon. Ankoraŭ en la sama vespero la kolonoj kaj muroj de la temploj kovriĝis per surskriboj, en kiuj oni citis la krimojn de la cezaro, minacis al li proksiman venĝon kaj mokis lin, kiel artiston. De buŝo al buŝo pasadis la diro: “Li kantis tiel longe, ĝis li vekis la kokojn (<em><span class="fremda" lang="la" title="Ne-Esperanta teksto. Lingvo: Latino">gallos</span></em>)”. Timigaj famoj komencis trakuri la urbon kaj kreskis ĝis monstra grandeco. Maltrankvilo ekregis la aŭgustanojn. La homoj, necertaj, kion elmontros la estonteco, ne kuraĝis esprimi dezirojn kaj esperojn, ili ne kuraĝis preskaŭ senti kaj pensi.</p>

 <p id="cf4266">Kaj li vivis plue nur per teatro kaj muziko. Interesis lin nove elpensitaj muzikinstrumentoj kaj nova akva orgeno, kiu estis provata sur Palatino. En sia infaniĝinta menso, nekapabla eĉ al unu konsilo aŭ faro, li imagis, ke projektoj de cirkludoj kaj spektakloj, celantaj malproksiman estontecon, memfakte deturnos la danĝeron. Liaj plej proksimaj ĉirkaŭantoj, vidante, ke anstataŭ klopodi pri rimedoj kaj armeo, li klopodas sole pri esprimoj, trafe bildantaj la teruron de la situacio, komencis ankaŭ perdi la kapojn. Aliaj tamen pensis, ke li nur mistifikas sin mem kaj ceterajn homojn per citaĵoj, havante en la animo timon kaj maltrankvilon. Efektive liaj agoj iĝis febraj. Ĉiutage miloj da novaj projektoj pasadis tra lia kapo. Iafoje li salte leviĝadis, por kuri kontraŭ la danĝeron, ordonis paki sur veturilojn citrojn kaj liutojn, armi junajn sklavinojn kiel amazonojn, kaj samtempe venigi la legiojn el la oriento. Alifoje li pensis, ke ne per milito, sed per kanto li finos la ribelon de la gallaj legioj. Kaj lia animo ridetis al tiu spektaklo, kiu devis okazi post perkanta pacigo de la soldatoj. Jen la legianoj ĉirkaŭos lin kun larmoj en la okuloj, kaj li kantos al ili <em><span class="fremda" lang="la" title="Ne-Esperanta teksto. Lingvo: Latino">epinicium,</span></em> post kio nova epoko komenciĝos por li kaj por Romo. Iafoje li vokis pri sango; iafoje li deklaris, ke li kontentiĝos per la vicreĝeco de Egipto; li rememoris la aŭguristojn, kiuj antaŭdiris al li regadon en Jerusalemo, aŭ kortuŝiĝis per la penso, ke kiel migranta kantisto li perlaboros la ĉiutagan panon, kaj la urboj kaj landoj adoros lin jam ne kiel cezaron, la sinjoron de la tera disko, sed kiel kantiston, kian ĝis nun ne naskis la homaro.</p>

 <p id="cf4267">Kaj tiel li baraktis, frenezis, ludis, kantis, ŝanĝadis la intencojn, ŝanĝadis la citaĵojn, ŝanĝadis la propran vivon kaj la vivon de la mondo en ian sonĝon sensencan, fantazian kaj kune teruran, en laŭtkrian aventuradon, konsistantan el pompaj esprimoj, aĉaj versoj, ĝemoj larmoj kaj sango, kaj dume la nubo ĉe la okcidento kreskis kaj potenciĝadis de tago al tago. La mezuro tropleniĝis, la arlekena komedio estis videble venanta al la fino.</p>

 <p id="cf4268">Kiam la scio pri <span class="nomo" lang="la" title="Ne-Esperanta nomo. Lingvo: Latino">Galba</span> kaj pri aliĝo de Hispanujo al la ribelo atingis liajn orelojn, ekkaptis lin kolerego kaj furiozo. Li frakasis pokalojn, renversis tablon dum festeno kaj eldonis ordonojn, kiujn nek <span class="nomo" lang="la" title="Ne-Esperanta nomo. Lingvo: Latino">Helius</span>, nek <span class="nomo" lang="la" title="Ne-Esperanta nomo. Lingvo: Latino">Tigellinus</span> mem kuraĝis plenumi. Elmurdi la gallojn, loĝantajn en Romo, poste duafoje ekbruligi la urbon, ellasi ĉiujn bestojn el la bestejoj kaj la metropolon transporti en Aleksandrion — ĉio tio ŝajnis al li faro granda, mirinda kaj facila. Sed la tagoj de lia ĉiopovo jam pasis kaj eĉ la antaŭaj kunkrimuloj komencis lin rigardi kiel frenezulon.</p>

 <p id="cf4269">La morto de <span class="nomo" lang="la" title="Ne-Esperanta nomo. Lingvo: Latino">Vindex</span> kaj malpaco inter la ribelantaj legioj ŝajnis tamen denove klini la teleron de l’ pesilo al lia flanko. Jam novaj festenoj, novaj triumfoj kaj novaj verdiktoj estis antaŭdiritaj en Romo, kiam unu nokton el la tendaro de la pretorianoj venis sur ŝaŭmokovrita ĉevalo sendito, komunikante, ke en la urbo mem la soldatoj ekribelis kaj proklamis <span class="nomo" lang="la" title="Ne-Esperanta nomo. Lingvo: Latino">Galba</span>n cezaro.</p>

 <p id="cf4270">La cezaro dormis en la momento de lia alveno, sed vekiĝinte, vane li vokis siajn korpogardistojn, postenantajn nokte ĉe la pordoj de la ĉambroj. En la palaco regis jam malpleno. Nur sklavoj rabis en pli malproksimaj anguloj, kion oni povis ankoraŭ momente rabi. Sed lia vido fortimigis ilin, kaj li vagis sola tra la domo, plenigante ĝin per ekkrioj de teruro kaj malespero.</p>

 <p id="cf4271">Fine tamen la liberigitoj: <span class="nomo" lang="la" title="Ne-Esperanta nomo. Lingvo: Latino">Phaon</span>, <span class="nomo" lang="la" title="Ne-Esperanta nomo. Lingvo: Latino">Spirus</span> kaj <span class="nomo" lang="la" title="Ne-Esperanta nomo. Lingvo: Latino">Epaphroditus</span> venis helpi lin. Ili volis, ke li forkuru, dirante, ke li ne devas perdi eĉ momenton, li tamen iluziis ankoraŭ. Kaj se li, vestita per funebra vesto, ekparolus al la senato, ĉu la senato rezistus al liaj larmoj kaj elokventeco? Se li uzus la tutan parolarton, la tutan elokventecon kaj aktoran talenton, ĉu iuj ajn en la mondo kapablus al li rezisti? Ĉu oni ne donus al li almenaŭ la prefektecon de Egipto?</p>

 <p id="cf4272">La liberigitoj, alkutimintaj al flatoj, ne kuraĝis ankoraŭ rekte nei, ili avertis lin nur, ke antaŭ ol li povos atingi Forumon, la popolo disŝiros lin en pecojn, kaj minacis, ke se li tuj ne surĉevaliĝos, ankaŭ ili lin forlasos.</p>

 <p id="cf4273"><span class="nomo" lang="la" title="Ne-Esperanta nomo. Lingvo: Latino">Phaon</span> oferis al li rifuĝon en sia domo, staranta ekster la <span class="nomo" lang="la" title="Ne-Esperanta nomo. Lingvo: Latino">Nomentana</span> pordego. Post momento ili surĉevaliĝis kaj, kovrinte la kapojn per la manteloj, ekgalopis al la ekstremo de la urbo.</p>

 <p id="cf4274">La nokto estis paliĝanta. Sur la stratoj tamen regis jam movado, anoncanta la eksterordinarecon de la momento. Soldatoj, jen unuope, jen en malgrandaj aretoj, diskuradis tra la urbo.</p>

 <p id="cf4275">Jam proksime al la tendaro la cezara ĉevalo eksaltis subite flanken je la vido de kadavro. Tiam la mantelo deŝoviĝis de la kapo de la rajdanto kaj soldato, kiu ĝuste en tiu ĉi momento pasis preter li, ekkonis la regnestron, sed, konfuzite per la eksterordinara renkonto, li salutis lin militiste. Trarajdante preter la pretoria tendaro ili ekaŭdis tondrajn ekkriojn je la honoro de <span class="nomo" lang="la" title="Ne-Esperanta nomo. Lingvo: Latino">Galba</span>. <span class="nomo" lang="la" title="Ne-Esperanta nomo. Lingvo: Latino">Nero</span> ekkomprenis fine, ke proksimiĝas la horo de morto. Ekkaptis lin timo kaj riproĉoj de la konscienco. Li parolis, ke li vidas antaŭ si mallumon en la formo de nubo, kaj el tiu nubo klinas sin al li vizaĝoj, en kiuj li rekonas la patrinon, la edzinon kaj la fraton. Liaj dentoj klakis pro timo, tamen lia komedianta animo trovis kvazaŭ ian ĉarmon en la teruro de la momento. Esti ĉiopova sinjoro de la mondo kaj perdi ĉion ŝajnis al li plejsupro de tragedio. Kaj fidela al si mem, li ludis en ĝi la ĉefrolon ĝis la fino. Ekregis lin febro de citaĵoj kaj pasia deziro, ke la ĉeestantoj konservu ilin en la memoro por la postaj generacioj. Kelkfoje li diris, ke li volas morti kaj vokis <span class="nomo" lang="la" title="Ne-Esperanta nomo. Lingvo: Latino">Spiculus</span>on, kiu mortigadis plej lerte el ĉiuj gladiatoroj. Alifoje li deklamis: “Patro, patrin’, edzino vokas min al morto!” Trabriloj de espero tamen vekiĝadis en li de tempo al tempo, vantaj kaj infanaj. Li sciis, ke li iras al morto, kaj kune li ĝin ne kredis.</p>

 <p id="cf4276">La <span class="nomo" lang="la" title="Ne-Esperanta nomo. Lingvo: Latino">Nomentana</span>n pordegon ili trovis malfermitan. Rajdante pluen, ili pasis preter Ostriano, kie instruadis kaj baptadis Petro. Je la tagiĝo ili estis en la domo de <span class="nomo" lang="la" title="Ne-Esperanta nomo. Lingvo: Latino">Phaon</span>.</p>

 <p id="cf4277">Tie la liberigitoj ne kaŝis plu antaŭ li, ke estas la tempo morti, do li ordonis fosi por si kavon kaj kuŝiĝis sur la tero, por ke ili povu precize mezuri la tombon. Sed je la vido de la elfosata tero ekregis lin timo. Lia grasa vizaĝo paliĝis kaj sur la frunto aperis, kvazaŭ gutoj de matena roso, gutoj de ŝvito. Li komencis prokrasti. Per voĉo kune tremanta kaj aktora li deklaris, ke la momento ankoraŭ ne alvenis, poste li komencis denove citi.</p>

 <p id="cf4278">Fine li petis, ke oni lin bruligu. “Kia artisto pereas!” ripetadis li kvazaŭ kun miro.</p>

 <p id="cf4279">Dume alvenis sendito de <span class="nomo" lang="la" title="Ne-Esperanta nomo. Lingvo: Latino">Phaon</span> kun la sciigo, ke la senato eldonis jam verdikton kaj ke la <em><span class="fremda" lang="la" title="Ne-Esperanta teksto. Lingvo: Latino">parricida</span></em> estas punota laŭ la malnova moro.</p>

 <p id="cf4280">— Kia estas tiu moro? — demandis <span class="nomo" lang="la" title="Ne-Esperanta nomo. Lingvo: Latino">Nero</span> per blankiĝinta buŝo.</p>

 <p id="cf4281">— Oni premos vian kolon per forkego kaj mortskurĝos vin, poste oni ĵetos la korpon en Tibron — respondis akre <span class="nomo" lang="la" title="Ne-Esperanta nomo. Lingvo: Latino">Epaphroditus</span>.</p>

 <p id="cf4282">Tiam li malfermis la mantelon surbruste.</p>

 <p id="cf4283">— Estas do la tempo! — diris li, rigardinte la ĉielon. Kaj li ripetis ankoraŭ fojon:</p>

 <p id="cf4284">— Kia artisto pereas!</p>

 <p id="cf4285">En la sama momento aŭdiĝis hufbruo de ĉevaloj. Ĝi estis centuriestro, venanta, fronte de soldatoj por kunporti la kapon de <span class="nomo" lang="la" title="Ne-Esperanta nomo. Lingvo: Latino">Ahenobarbus</span>.</p>

 <p id="cf4286">— Rapidu! — ekkriis la liberigitoj.</p>

 <p id="cf4287"><span class="nomo" lang="la" title="Ne-Esperanta nomo. Lingvo: Latino">Nero</span> almetis ponardon al la kolo, sed li pikis sin nur per la timema mano kaj videble estis, ke neniam li kuraĝos enprofundigi la klingon. Tiam neatendite <span class="nomo" lang="la" title="Ne-Esperanta nomo. Lingvo: Latino">Epaphroditus</span> ekpuŝis lian manon; la ponardo eniĝis ĝis la tenilo, kaj liaj okuloj elorbitiĝis, teruraj, grandegaj, timplenaj.</p>

 <p id="cf4288">— Mi alportas al vi vivon! — ekkriis la centuriestro, enirante.</p>

 <p id="cf4289">— Tro malfrue — respondis <span class="nomo" lang="la" title="Ne-Esperanta nomo. Lingvo: Latino">Nero</span> per raŭka voĉo.</p>

 <p id="cf4290">Poste li aldonis:</p>

 <p id="cf4291">— Jen estas fideleco!</p>

 <p id="cf4292">La morto fulmrapide komencis preni en posedon lian kapon. La sango el la dika nuko ŝprucis en nigra torento sur la ĝardenajn florojn. Liaj piedoj komencis bati la teron — kaj li mortis.</p>

 <p id="cf4293">Tagon poste la fidela <span class="nomo" lang="la" title="Ne-Esperanta nomo. Lingvo: Latino">Acte</span> ĉirkaŭvolvis lin per multekostaj teksaĵoj kaj bruligis sur aromplena ŝtiparo.</p>

 <p>...</p>

 <p id="cf4294">Tiel pasis <span class="nomo" lang="la" title="Ne-Esperanta nomo. Lingvo: Latino">Nero</span>, kiel pasas uragano, fulmotondro, brulo, milito aŭ pesto, dum la baziliko de Petro regas ĝis nun de la Vatikana altaĵo la urbon kaj la mondon.</p>

 <p id="cf4295">Kaj proksime al la iama Kapena pordego staras malgranda kapeleto kun iom defrotita surskribo: <em><span class="fremda" lang="la" title="Ne-Esperanta teksto. Lingvo: Latino">Quo Vadis, Domine?</span></em></p>

 </div>

 <br class="rompo"> </div>

 <script src="../js/jquery-3.4.1.slim.min.js"></script><script type="module" src="/py/js.py?m=tutateksto&amp;v=1705352618"></script> </body>

 </html>

 