<!DOCTYPE html>
<html> <head> <title>Tekstaro de Esperanto</title>

 <meta name="viewport" content="width=device-width, initial-scale=1"> <link rel="stylesheet" type="text/css" href="../stilo/tekstaroserchilo.css"> </head>

 <body class="sinjoro-tadeo tutateksto <body class="sinjoro-tadeo tutateksto  <div class="tekstarkapo"> <h1><a href="../index.html">Tekstaro de Esperanto</a></h1> <h2>Unu teksto el kolekto de Esperantaj tekstoj</h2> <div id="alaktualasekcio"></div>

 </div>

 <div class="tekstarteksto"> <div class="tekstokapo"> <h2>Sinjoro Tadeo</h2> <h2>Sinjoro Tadeo aŭ Lasta armita posedopreno en Litvo</h2> <h2>(Pola epopeo “<span class="nomo" lang="pl" title="Ne-Esperanta nomo. Lingvo: Pola">Pan Tadeusz</span>”)</h2> <h2>de <span class="nomo" lang="pl" title="Ne-Esperanta nomo. Lingvo: Pola">Adam Mickiewicz</span> </h2> <ul> <li>Verkis: <span class="nomo" lang="pl" title="Ne-Esperanta nomo. Lingvo: Pola">Adam Mickiewicz</span> </li> <li> Esperanta traduko de <span class="nomo" lang="pl" title="Ne-Esperanta nomo. Lingvo: Pola">Antoni Grabowski</span> </li> <li>Eldonado: Eldono kun helpo de Esperantista Rondeto <span class="nomo" lang="pl" title="Ne-Esperanta nomo. Lingvo: Pola">Warszawa</span> 1918 </li> <li>Grandeco: 312 p.</li> </ul>

 <p class="kapoRespondeco"> La bazan tekston origine enkomputiligis <span class="nomo" lang="en" title="Ne-Esperanta nomo. Lingvo: Angla">Simon Davies</span> </p>

 <p class="kapoNoto">Proksimuma tradukojaro: 1918</p>

 <p class="kapoNoto">Kreis la Esperantan tekston: <span class="nomo" lang="pl" title="Ne-Esperanta nomo. Lingvo: Pola">Antoni Grabowski</span></p>

 <p class="kapoNoto">La bazan elektronikan tekston kreis Simon Davies en 2022, de la skanbildoj en: <a class="URI" href="https://commons.wikimedia.org/wiki/File:Mickiewicz-SinjoroTadeo,1918,Grabowski.pdf">https://commons.wikimedia.org/wiki/File:Mickiewicz-SinjoroTadeo,1918,Grabowski.pdf</a></p>

 <p class="kapoNoto">Ĉe la fino de Libro XII estis presita la jena noto: “Korekto. Sur paĝo 69 en v. 324 legu: karneola ŝalo (t. e. flavoruĝa)”. Tiu verso (en Libro III) tekstis: “En smaragda herbar’, sur sangoherba ŝalo”. Kaj piednoto ĉe “sangoherba” klarigis la signifon: “Sangoherbo — aĥileo”. Tiu ĉi versio sekvas la ekzemplon de la tria eldono (“Serio Oriento-Okcidento, n-ro 22, 1986”), anstataŭigante “sangoherba” per “karneola” kaj ŝanĝante la noton al: “Karneola — flavoruĝa”..</p>

  </div>

 <div class="antauparolo" id="sinjoro-tadeo-antauparolo"> <h3 id="dj7">Antaŭparolo.</h3> <div class="sekcio"> <p id="dj8"><em class="interspace"><span class="nomo" lang="und" title="Ne-Esperanta nomo. Lingvo: nespecifita">Adam Mickiewicz</span></em>, la plej granda poeto de Polujo, naskiĝis, la 24-an de Decembro 1798, en Litvo, en urbo <span class="nomo" lang="und" title="Ne-Esperanta nomo. Lingvo: nespecifita">Nowogródek</span> (<span class="nomo" lang="und" title="Ne-Esperanta nomo. Lingvo: nespecifita">Mińsk</span>a gubernio), kie lia patro, posedanto de ĉirkaŭaĵa bieneto <span class="nomo" lang="und" title="Ne-Esperanta nomo. Lingvo: nespecifita">Zaosie</span>, estis juĝeja advokato.</p>

 <p id="dj9">La poeto pasigis sian infanecon inter la natur-belecoj de sia patro-urbo kaj kreskis sub la influo de sia amata religia patrino. En <abbr>j.</abbr> 1807 la okjara knabo estis donita en la urban klasikan lernejon, administritan de pastroj Dominikanoj, kie oni uzis multe da libera tempo por ludoj, fizikaj amuzoj, eĉ por soldataj ekzercoj.</p>

 <p id="dj10">En la <abbr>j.</abbr> 1812-a du okazaĵoj el hejma kaj nacia vivo potence skuis la animon de l’ junulo: en monato Majo mortis lia patro kaj en Julio tramarŝis Napoleonaj kaj polaj armeoj tra <span class="nomo" lang="und" title="Ne-Esperanta nomo. Lingvo: nespecifita">Nowogródek</span>, irante kontraŭ Moskvo. Pri la impreso de ĉi-tiu militiro, kiun esperplene benis la tuta Polujo, la poeto en posteaj jaroj skribis al sia amiko <span class="nomo" lang="und" title="Ne-Esperanta nomo. Lingvo: nespecifita">Januszkiewicz</span>: “Mi memoras bone la <abbr>j.</abbr> 1812… Mi estis tiam en funebra vesto post la morto de mia patro. Mi staris sur la strato kaj rigardis la enirantan polan armeon kaj pro ĝojo mi ploris…” Nome tiun “printempon de l’ espero” koncernas la grandioza komenco de l’ <span class="num" title="">XI</span>-a Libro de “Sinjoro Tadeo” finiĝanta per la vortoj:</p>

 <blockquote> <p id="dj11">Mi vin ankoraŭ vidas, sonĝ-vidaĵo bela!<br> Mi, naskita sub jugo, vindita en fero,<br> Havis nur unu tian printempon sur tero.</p>

 </blockquote> <p id="dj12">Post tiu ĝoja printempo venis longa, terura vintro, kun sangaj fantomoj de pereuloj el la granda armeo, treniĝantaj tra malvivaj, neĝekovritaj kampoj.</p>

 <p id="dj13">Fininte la gimnazion en <abbr>j.</abbr> 1815, <abbr>M.</abbr> iris por pluaj studoj en la ĉefurbon <span class="nomo" lang="und" title="Ne-Esperanta nomo. Lingvo: nespecifita">Wilno</span>, kies pola universitato estis tiam floranta kaj posedis tutan serion da eminentaj fortoj sciencaj kaj pedagogiaj, kiuj donis al <abbr>M.</abbr> firmajn fundamentojn pri natur-sciencoj, lingvoj, literaturo, kaj vigligis lin al memstara laboro.</p>

 <p id="dj14">Inter la studentaro regis tiam plej noblaj tendencoj de virta vivo, diligenta laboro, amo al patrujo, kiuj koncentriĝis en la sekretaj unuiĝoj de <abbr>t. n.</abbr> Filomatoj kaj Filaretoj, en kies organizoj vive partoprenis la poeto. La idealaj amikaj interrilatoj estis tiel fortaj, ke ilian fadenon eĉ la posteaj registaraj persekutoj neniam kapablis disŝiri.</p>

 <p id="dj15">Post fino de la studoj en <abbr>j.</abbr> 1819 la juna <abbr>M.</abbr> fariĝis gimnazia instruisto en <span class="nomo" lang="und" title="Ne-Esperanta nomo. Lingvo: nespecifita">Kowno</span> kaj tie li komencis verki siajn poeziaĵojn, kiuj, eldonite en du volumoj en <span class="nomo" lang="und" title="Ne-Esperanta nomo. Lingvo: nespecifita">Wilno</span> (1822), enhavis “Balladojn kaj Romancojn”, belegan poezian rakonton “<span class="nomo" lang="und" title="Ne-Esperanta nomo. Lingvo: nespecifita">Grażyna</span>” pri litva dukedzino, kiu, defendante la patrujon, heroe pereis, kaj krom tio ili enhavis du partojn de dramaj bildoj <abbr>s. t.</abbr> “<span class="fremda" lang="und" title="Ne-Esperanta teksto. Lingvo: nespecifita">Dziady</span>” (Avoj), en kiuj la poeto pentris la antikvan litvan moron de festo de mortintoj kaj la historion de sia malfeliĉa amo al <span class="nomo" lang="und" title="Ne-Esperanta nomo. Lingvo: nespecifita">Maryla Wereszczaka</span>. Ĝi estas prezentita tra ĉiuj plej subtilaj stadioj de melankolia medito, tra eksplodoj de korsento, maldolĉo, malbeno, minaco kaj indiferenteco ĝis perdo de konscio kaj frenezo. Tiuj du volumoj estis akceptitaj kun admiro de tuta Polujo kaj ili estis la anoncantoj de la nova granda romantika epoko en la pola literaturo, brilanta per la nomoj de <span class="nomo" lang="und" title="Ne-Esperanta nomo. Lingvo: nespecifita">Mickiewicz</span>, <span class="nomo" lang="und" title="Ne-Esperanta nomo. Lingvo: nespecifita">Słowacki</span> kaj <span class="nomo" lang="und" title="Ne-Esperanta nomo. Lingvo: nespecifita">Krasiński</span>.</p>

 <p id="dj16">En la <abbr>j.</abbr> 1823 la poeto, liberiĝinte de sia instruista okupo, reaperis en <span class="nomo" lang="und" title="Ne-Esperanta nomo. Lingvo: nespecifita">Wilno</span> inter siaj amikoj kaj kolegoj. Sed la feliĉo ne daŭris longe. La rusa kuratoro de l’ universitato, <span class="nomo" lang="und" title="Ne-Esperanta nomo. Lingvo: nespecifita">Novosilcov</span>, malkovris la sekretajn unuiĝojn de l’ junularo. Sekvis amasaj revizioj kaj arestoj. Ankaŭ <abbr>M.</abbr> estis arestita kaj komenciĝis lia sesmonata mallibereco, dum kiu okazis lia nova spirita aliformiĝo: mortis en li la malfeliĉa amanto <span class="nomo" lang="und" title="Ne-Esperanta nomo. Lingvo: nespecifita">Gustav</span> kaj naskiĝis <span class="nomo" lang="und" title="Ne-Esperanta nomo. Lingvo: nespecifita">Konrad</span>, spirita ĉefo de l’ nacio, heroo de la postea <span class="num" title="">III</span>-a parto de “Avoj”. En Aprilo de l’ <abbr>j.</abbr> 1824 <abbr>M.</abbr> estis liberigita, sed li restis ankoraŭ duonjaron en <span class="nomo" lang="und" title="Ne-Esperanta nomo. Lingvo: nespecifita">Wilno</span>, atendante pluajn disponojn de l’ registaro, kiu fine transloĝigis la liberigitojn en malproksimajn lokojn de Rusujo. Ankaŭ <abbr>M.</abbr> devis forlasi sian amatan hejman Litvon, por ĝin neniam plu revidi. Por la poeto komenciĝis longaj jaroj de devigita migrado, dum kiu fortiĝis lia spirito kaj leviĝis al ĉiam pli altaj flugoj.</p>

 <p id="dj17">Lia unua vojaĝa etapo estis Petersburgo, kie la poeto konatiĝis kun la pola pentristo kaj religia mistikulo <span class="nomo" lang="und" title="Ne-Esperanta nomo. Lingvo: nespecifita">Oleszkiewicz</span>, kiu ne restis sen influo sur lian postean animan staton. En Januaro de l’ jaro 1825 <abbr>M.</abbr> forlasis Petersburgon, vojaĝante en Odesson, kie li estis ricevonta okupon ĉe l’ liceo <span class="nomo" lang="und" title="Ne-Esperanta nomo. Lingvo: nespecifita">Richelieu</span>; sed la loka registaro tion ne permesis. Do la poeto partoprenis en la Odessa societa vivo, studis lingvon italan kaj verkis siajn erotikajn “Sonetojn”, kies arta valoro estas tre granda, dank’ al la koncizeco de l’ lingvo, delikate pentritaj anim-agordiĝoj kaj la majstreco de l’ formo. — Frukto de lia marvojaĝo al la Krimeo estis la “Krimeaj sonetoj”, en kiuj potence regas la grandioza, minaca kaj sovaĝa naturo. La bildoj estas penetritaj de admiro kaj de seriozaj, profundaj pensoj.</p>

 <p id="dj18">Baldaŭ post la Krimea ekskurso la poeto vojaĝis Moskvon, por alpreni malagrablan por si devon de oficisto. Tie li eniras en rilatojn kun rondo da poetoj kaj scienculoj, interkoniĝas kun la granda rusa poeto <span class="nomo" lang="und" title="Ne-Esperanta nomo. Lingvo: nespecifita">Puŝkin</span>, vizitas salonojn, ĉie agrable vidate kaj adorate pro sia simpla konduto, profunda menso kaj brila talento improviza.</p>

 <p id="dj19">En Moskvo (1827) la poeto finis kiel produkton de siaj zorgoj pri la nacia ekzisto, de personaj travivaĵoj, koraj doloroj, maltrankviloj kaj meditoj, la grandiozan poemon “<span class="nomo" lang="und" title="Ne-Esperanta nomo. Lingvo: nespecifita">Konrad Wallenrod</span>”, pri la bataloj de la antikvaj litvanoj kun la ordeno de Kruckavaliroj. Duafoje la poeto, ne povanta paroli tute malkaŝe, reniris al la historio de Litvolando, por prezenti sur ĝia fono la potencon de l’ amo al patrujo, koncentritan en la animo de l’ heroo, konanta neniajn leĝojn, krom sia volo de potenco kaj savo de l’ patrujo. La poemo vekis grandan entuziasmon, ne sole pro la politika tendenco patriota, sed ankaŭ pro eminentaj artaj belecoj: riĉa fantazio, potenco de l’ sento, plastikeco de ĉefaj figuroj kaj majstra formo de l’ lingvo.</p>

 <p id="dj20">“<span class="nomo" lang="und" title="Ne-Esperanta nomo. Lingvo: nespecifita">Konrad Wallenrod</span>” ricevis la permeson de la iom pli liberala cenzuro en Petersburgo, kie la poemo aperis en <abbr>j.</abbr> 1828, sed baldaŭ turnis sur ĝin sian atenton la konulo de simboloj, persekutanto de la junularo en <span class="nomo" lang="und" title="Ne-Esperanta nomo. Lingvo: nespecifita">Wilno</span>, <span class="nomo" lang="und" title="Ne-Esperanta nomo. Lingvo: nespecifita">Novosilcov</span>. Li rimarkis la danĝerajn tendencojn kaj al la poeto minacis almenaŭ deviga ekzilo en pli malproksimajn guberniojn de Rusujo. — Dank’ al helpo de influaj amikoj <abbr>M.</abbr> ricevis la permeson, forvojaĝi en eksterlandon aŭ pli ĝuste vagi for de la patrujo ĝis fino de l’ vivo.</p>

 <p id="dj21">Forlasinte en Majo de l’ <abbr>j.</abbr> 1829 Rusujon el <span class="nomo" lang="und" title="Ne-Esperanta nomo. Lingvo: nespecifita">Kronstadt</span>, la poeto vojaĝas Berlinon kaj aŭskultas prelegojn de l’ filozofo <span class="nomo" lang="und" title="Ne-Esperanta nomo. Lingvo: nespecifita">Hegel</span>, ne alprenante tamen liajn abstraktaĵojn. Poste <abbr>M.</abbr> vizitas Drezdenon; en <span class="nomo" lang="und" title="Ne-Esperanta nomo. Lingvo: nespecifita">Praha</span> li konatiĝas kun la bohema poeto <span class="nomo" lang="und" title="Ne-Esperanta nomo. Lingvo: nespecifita">Hanka</span>, kaj en akompano de sia amiko <span class="nomo" lang="und" title="Ne-Esperanta nomo. Lingvo: nespecifita">Odyniec</span> li rapidas al <span class="nomo" lang="und" title="Ne-Esperanta nomo. Lingvo: nespecifita">Wejmar</span>, por saluti respektplene la maljunan grandan kreinton de “<span class="nomo" lang="und" title="Ne-Esperanta nomo. Lingvo: nespecifita">Faust</span>”. Poste <abbr>M.</abbr> veturas tra Svisujo kaj la ĉefurboj de Italujo en Romon, kies potenca impreso superis ĉiujn ĝisnunajn impresojn de vojaĝo.</p>

 <p id="dj22">La <abbr>j.</abbr> 1830 la poeto pasigas en Svisujo, revenas en Romon, kie lin atingas la sciigo pri la revolucio en Polujo. En <abbr>j.</abbr> 1831 li serĉas en Parizo vane la eblecon por veturi Varsovion, do li vojaĝas almenaŭ en la prusan Polujon, kaj ne povante transiri la limon, gastas tie kelkajn monatojn kaj vidas arojn da polaj elmigrantoj, kiuj post la malfeliĉa fino de l’ pola milito, iris en Francujon.</p>

 <p id="dj23">En <abbr>j.</abbr> 1832 <abbr>M.</abbr> vojaĝas Drezdenon, kie li komponas sian plej alteflugan ĉefverkon, la <span class="num" title="">III</span>-an parton de “<span class="fremda" lang="und" title="Ne-Esperanta teksto. Lingvo: nespecifita">Dziady</span>”, estantan eksplodo de elementa inspiro, kiu atingas Prometean altecon en la ribelo kontraŭ Dio, kiu rigardas indiferente la turmentojn de milionoj. La poeto <span class="nomo" lang="und" title="Ne-Esperanta nomo. Lingvo: nespecifita">Konrad</span> sentas sian potencon super la naturo, koncentrigas en sia koro ĉiujn suferojn de l’ nacio kaj fiere postulas la regadon de animoj, por savi sian popolon. Dio anoncas sub mistera signo al Polujo la savonton, sed ne al li, nur al sia humila servisto, la pastro Petro, kiu havas vizion de l’ estonteco. — Baldaŭ poste sekvas “Libroj de l’ nacio” kaj “Libroj de pola pilgrimeco”, kiuj montras al la popolo la vojon de interna renaskiĝo, kaj apogas sin sur la kredo pri reviviĝo de Polujo, post ĝia martireco, en la estonta homaro renaskita, fratigita kaj repacigita kun Dio.</p>

 <p id="dj24">En la sama <abbr>j.</abbr> 1832 la poeto loksidiĝas en Parizo. Post la travivitaj anim-skuoj, evitante la bruegon de l’ urbo kaj la disputojn de emigraciaj partioj, <abbr>M.</abbr> serĉas trankvilon en la rememoroj de l’ infaneco, tiu lando “sankta kaj pura, kiel unua ekamo”. Li turnas sin al ĝi per ama rigardo, por ĉerpi el tie balzamon por propraj kaj samlandanaj suferoj. Tia estas la psikologia genezo de lia eposo “Sinjoro Tadeo”, kiun li komencis verki en Decembro de l’ <abbr>j.</abbr> 1832 kaj finis en Februaro 1834, kaj al kiu ni ankoraŭ revenos, por priparoli la ĉefverkon iom pli vaste.</p>

 <p id="dj25">Oni povas diri, ke kun “Sinjoro Tadeo” finiĝas la poezia agado de <abbr>M.</abbr> La fundon de lia animo okupas nun la nesolvitaj taskoj kaj demandoj naciaj kaj individuaj kaj la studado de mistikaj verkistoj. — En Julio 1834 la poeto edziĝas kun fraŭlino <span class="nomo" lang="und" title="Ne-Esperanta nomo. Lingvo: nespecifita">Celina Szymanowska</span>. Kiam lia familio komencis pligrandiĝi sekvis materialaj zorgoj pri vivtenado. La poeto verkas do en lingvo franca du dramojn “<span class="nomo" lang="und" title="Ne-Esperanta nomo. Lingvo: nespecifita">Jakób Jasiński</span>” kaj “Baraj Konfederatoj”, kiuj tamen ne estis prezentitaj sur la pariza scenejo kaj fine preskaŭ tute perdiĝis ĉe la teatro-direktoroj, tiel ke restis nur kelkaj fragmentoj. — Ricevinte la katedron de latina literaturo en Lozano (Svisujo), <abbr>M.</abbr> prelegas tie dum la akademia <abbr>j.</abbr> 1839–40, kaj li estas alvokita tuj poste en Parizon kiel profesoro de slavaj literaturoj ĉe “<span class="nomo" lang="und" title="Ne-Esperanta nomo. Lingvo: nespecifita">Collège de France</span>”, kie li ravas sian vastan aŭdantaron per sincera inspiro, kiu lin eĉ por momento ne forlasas.</p>

 <p id="dj26">En <abbr>j.</abbr> 1841 aperas en Parizo la mistikulo <span class="nomo" lang="und" title="Ne-Esperanta nomo. Lingvo: nespecifita">Towiański</span>, kiu tute gajnas la poeton por siaj ideoj. La lecionoj de l’ poeto fariĝas prelegoj pri mesianismo, pri nova historiozofio, nova filozofio, nova historio kaj antaŭ ĉio pri idealo de nova homo. Per titanaj anim-streĉoj <abbr>M.</abbr> formas sintezojn de l’ pasinteco, nuneco kaj estonteco kaj starigas ilin antaŭ la popolo kaj homaro kiel voj-montrilon. En <abbr>j.</abbr> 1844 la franca registaro donas al li devigan forpermeson kaj por la granda homo komenciĝas malĝojaj tagoj; li batalas kun mizero, sed li restas fidela al sia misio.</p>

 <p id="dj27">Kiam en <abbr>j.</abbr> 1848 venis la falsa printempo de popoloj, <abbr>M.</abbr> rapidas Romon, por emigi la novan papon Pion <span class="num" title="">IX</span>, ke li malkaŝe elpaŝu kiel defendanto de premataj popoloj. Ne trovinte aŭskulton li formas polan legionon, batalontan por libereco de Italujo kaj tramarŝas triumfe la tutan landon de Romo ĝis Mediolano. Reveninte Parizon li fondas la gazeton “<span class="fremda" lang="und" title="Ne-Esperanta teksto. Lingvo: nespecifita">La tribune de peuples</span>” kun tendenco demokrata.</p>

 <p id="dj28">En <abbr>j.</abbr> 1852 <abbr>M.</abbr> ricevas formalan eksigon kiel profesoro de <span class="nomo" lang="und" title="Ne-Esperanta nomo. Lingvo: nespecifita">Collège de France</span>, por kio oni al li donas oficon de bibliotekisto en la <span class="nomo" lang="und" title="Ne-Esperanta nomo. Lingvo: nespecifita">Arsénale</span>. La poeto tamen ne ĝisvivas trankvilan maljunecon. En <abbr>j.</abbr> 1855, post eksplodo de l’ orienta milito, li aperas en Konstantinoplo, por formi legionon, kaj fariĝas viktimo de la reganta ĥolero. Li mortis la 26-an de Novembro 1855, kiel soldato sur posteno, restinte ĝis la lasta momento en servo de l’ patrujo kaj de l’ homaro. Lian korpon oni transveturigis en Parizon kaj enterigis sur tombejo <span class="nomo" lang="und" title="Ne-Esperanta nomo. Lingvo: nespecifita">Monmorency</span>. En Julio 1890 li ekripozis en la reĝaj katakomboj sur <span class="nomo" lang="und" title="Ne-Esperanta nomo. Lingvo: nespecifita">Wawel</span> en <span class="nomo" lang="und" title="Ne-Esperanta nomo. Lingvo: nespecifita">Kraków</span>.</p>

 </div>

 <div class="sekcio"> <p id="dj29">“<em class="interspace">Sinjoro Tadeo</em> aŭ lasta ‘<span class="fremda" lang="und" title="Ne-Esperanta teksto. Lingvo: nespecifita">zajazd</span>’<a class="noto" title="Ligilo al “#noto-sinjoro-tadeo-0-1”" href="#noto-sinjoro-tadeo-0-1" id="sinjoro-tadeo-0-1">*</a> en Litvo, nobela historio el <abbr>j.</abbr> 1811 <abbr>k.</abbr> 1812, en dekdu libroj verse de <span class="nomo" lang="und" title="Ne-Esperanta nomo. Lingvo: nespecifita">Adam Mickiewicz</span>”, estas la modesta titolo, kiun la poeto donis al sia eposa ĉefverko. Li intencis komence komponi “idilian poemon en speco de Hermano kaj Doroteo”, sed dum la verkado la kadroj disvastiĝadis ĉiam pli, ĝis fine <abbr>M.</abbr> donis tutsolan en la moderna literaturo grandan poemon,<a class="noto" title="Ligilo al “#noto-sinjoro-tadeo-0-2”" href="#noto-sinjoro-tadeo-0-2" id="sinjoro-tadeo-0-2">*</a> kies temo, historia momento kaj vivoplenaj figuroj de tuta malaperinta socio — kunmetis tutaĵon, pentritan kun Homera plastikeco kaj kun Olimpa trankvilo kaj sereno. La poeto prezentas la pasintecon, en kiu al li ĉio estas konata kaj kara, mondon kiu enhavis ĉiujn kondiĉojn de poezieco kaj kiu, vidate tra l’ prismo de hejmsopiro, vestiĝis per ĉarmo; tial ĉio estas en ĝi viva, klara kaj perfekta. Ĉar la poeto enfermis la tutaĵon sur malgranda spaco kaj en tre mallonga tempo (la tuta simpla agado de la unuaj dek libroj okazas en 5 tagoj, de vendredo ĝis mardo, kaj la du lastaj libroj okupas ne plenajn 24 horojn), do la poeto povis per siaj preskaŭ dekmil versoj priskribi ĉion tiel vaste, neniun kaj nenion preterlasante. Per belegaj koloroj kaj kun granda vereco estas pentritaj magnatoj kaj nobeloj, kampuloj kaj judoj, ilia vivo en palacoj, biendomoj kaj kabanoj, ĉe laboro, distriĝo kaj preĝo. La granda poeto prezentas la tutan kulturon, kutimojn, dezirojn kaj aspirojn de sia litvopola hejmlando. Same precize kaj belege li pentras la tutan naturon: la ĉielon kun astroj kaj nuboj, kaj la teron kun torentoj kaj lagetoj, kun bestoj sovaĝaj kaj hejmaj, kun arbaroj, grenkampoj kaj herbejoj, kun ĝardenoj, fruktarboj, legom-bedoj kaj floroj. Ĉio estas en la verko mirinde bele interligita kaj nenio estas en ĝi malnecesa.</p>

 <div id="noto-sinjoro-tadeo-0-1" class="noto "> <a class="noto" href="#sinjoro-tadeo-0-1">*</a> En la esperanta titolo mi tradukis la vorton “<span class="fremda" lang="und" title="Ne-Esperanta teksto. Lingvo: nespecifita">zajazd</span>” per “armita posedopreno”, ĉar ĝi ne signifas simplan invadon (<span class="fremda" lang="und" title="Ne-Esperanta teksto. Lingvo: nespecifita">najazd</span>), sed rajtigitan plenumon de juĝa verdikto per kolektitaj privataj fortoj armitaj.</div>

 <div id="noto-sinjoro-tadeo-0-2" class="noto "> <a class="noto" href="#sinjoro-tadeo-0-2">*</a> La germana filozofo <span class="nomo" lang="und" title="Ne-Esperanta nomo. Lingvo: nespecifita">Nietzsche</span>, kreinto de <span class="nomo" lang="und" title="Ne-Esperanta nomo. Lingvo: nespecifita">Zarathustra</span>, skribas en sia antaŭnelonge eldonita korespondado al sia amiko <span class="nomo" lang="und" title="Ne-Esperanta nomo. Lingvo: nespecifita">Overbeck</span>: “Ĉu vi konas Sinjoron Tadeon de <span class="nomo" lang="und" title="Ne-Esperanta nomo. Lingvo: nespecifita">Mickiewicz</span>, en traduko de <span class="nomo" lang="und" title="Ne-Esperanta nomo. Lingvo: nespecifita">Lipiner</span>? Mi konfesas, ke mi estas plena de miro, ke en niaj tempoj povis aperi tia poemo. Mi ne scipovus en la literaturo de nia centjaro trovi ion egalan al Sinjoro Tadeo, laŭ riĉeco, enhavopleno kaj simpleco de anim-agordiĝoj, ankaŭ rilate al stranga ĉarmo poezia”.</div>

 <p id="dj30">La poemo ne estas heroa en la kutima senco de l’ vorto. Sinjoro Tadeo, doninta kiel ĉefa amanto la nomon al la komence intencita idilia poemo, ne estas heroo, sed kiel la <span class="nomo" lang="und" title="Ne-Esperanta nomo. Lingvo: nespecifita">Goethe</span>a Hermano nur brava, bona junulo; ĉefa persono de la tuta agado estas la tragedia figuro de <span class="nomo" lang="und" title="Ne-Esperanta nomo. Lingvo: nespecifita">Jacek Soplica</span>, kaŭzinto de l’ konflikto inter du familioj kaj ĝia viktimo; efektiva ĉefa objekto kaj kune heroo de l’ eposo estas la tuta popolo en sia propra, originala vivo, en sia honesta, bona naturo, en sia serena, bela karaktero, en sia tuta amo al patrujo kaj en la preteco de oferiĝo por ĝi. Alte super la sfero de idilia amo, kiu ligas kaj interesas precipe la geamantojn kaj iliajn zorgantojn, super la sfero de grava konflikto inter du familioj, kiu interesas la ĉirkaŭaĵon, la tutan distrikton, alte super tiuj hejmaj kaj interfamiliaj rilatoj, staras en “Sinjoro Tadeo” sfero tria, plej alta kaj plej larĝa, kiu ligas la rakonton kun la intereso de l’ tuta nacio: dum la tuta rakonto ĉiuj okuloj turniĝas esperplene trans la riveron <span class="nomo" lang="und" title="Ne-Esperanta nomo. Lingvo: nespecifita">Njemen</span>, kie staras, apud limo de Litvujo, la armeo de <span class="nomo" lang="und" title="Ne-Esperanta nomo. Lingvo: nespecifita">Napoléon</span>, la longe atendita liberigonto de tuta Polujo. La popolo prepariĝas por lia akcepto kaj la junuloj rapidas en liajn vicojn. Ĉe l’ fino de la poemo la oraj kaj arĝentaj agloj aperas efektive en <span class="nomo" lang="und" title="Ne-Esperanta nomo. Lingvo: nespecifita">Soplicowo</span> kaj la idilia rakonto alprenas karakteron, indecon kaj grandecon de nacia epopeo.</p>

 </div>

 <div class="sekcio"> <p id="dj31"><em class="interspace">La politika situacio de Polujo</em>, kiun ni donas por pli bona antaŭorientigo de legantoj, estis la sekvanta: En <abbr>j.</abbr> 1795, post la lasta dispartigo de Polujo inter la tri najbarajn regnojn, multaj polaj patriotoj forlasis la patrujon, por agi eksterlande por la restarigo de la perdita libereco. La generalo <span class="nomo" lang="und" title="Ne-Esperanta nomo. Lingvo: nespecifita">Henryk Dąbrowski</span> iris en Italujon, kie militis Francujo, kaj li intertraktis (1797) kun <span class="nomo" lang="und" title="Ne-Esperanta nomo. Lingvo: nespecifita">Napoléon Bonaparte</span> pri formado de pola armeo, kiu estis helponta al Francujo kaj poste penetronta en Polujon, por restarigi ĝian sendependecon. Multaj polaj milituloj sekvis la flaman alvokon de <span class="nomo" lang="und" title="Ne-Esperanta nomo. Lingvo: nespecifita">Dąbrowski</span> kaj tiel estis formitaj la famaj polaj legionoj, kiuj sub komando de <span class="nomo" lang="und" title="Ne-Esperanta nomo. Lingvo: nespecifita">Dąbrowski</span> kaj <span class="nomo" lang="und" title="Ne-Esperanta nomo. Lingvo: nespecifita">Kniaziewicz</span> verŝis la sangon por Francujo en Italujo, Germanujo, Hispanujo, atendante la momenton, kiam <span class="nomo" lang="und" title="Ne-Esperanta nomo. Lingvo: nespecifita">Napoléon</span> helpos al ili en la batalo pri sendependeco. En la paco de <span class="nomo" lang="und" title="Ne-Esperanta nomo. Lingvo: nespecifita">Luneville</span> (1801) <span class="nomo" lang="und" title="Ne-Esperanta nomo. Lingvo: nespecifita">Napoléon</span> ne memoris pri Polujo, kaj li sendis baldaŭ grandan parton de la legionoj sub komando de princo <span class="nomo" lang="und" title="Ne-Esperanta nomo. Lingvo: nespecifita">Jabłonowski</span> kontraŭ la ribelantaj negroj en <span class="nomo" lang="und" title="Ne-Esperanta nomo. Lingvo: nespecifita">San Domingo</span>. Nur post la eksplodo de franc-rusa milito en <abbr>j.</abbr> 1806 <span class="nomo" lang="und" title="Ne-Esperanta nomo. Lingvo: nespecifita">Napoléon</span> rememoris siajn polajn aliancanojn. <span class="nomo" lang="und" title="Ne-Esperanta nomo. Lingvo: nespecifita">Dąbrowski</span> ree milithelpis al <abbr>N.</abbr> kaj post la batalo ĉe <span class="nomo" lang="und" title="Ne-Esperanta nomo. Lingvo: nespecifita">Jena</span> li enmarŝis en Poznanion. Dum la paco de <span class="nomo" lang="und" title="Ne-Esperanta nomo. Lingvo: nespecifita">Tilzit</span> (1807), <span class="nomo" lang="und" title="Ne-Esperanta nomo. Lingvo: nespecifita">Napoléon</span>, indulgante Rusujon, faris nur el parto de prusa Polujo la sendependan Varsovian Grand-duklandon. La poloj esperis, ke post milito kun Rusujo <span class="nomo" lang="und" title="Ne-Esperanta nomo. Lingvo: nespecifita">Napoléon</span> tute reunuigos la dismembrigitan patrujon; kaj efektive en <abbr>j.</abbr> 1812 li elmarŝis kun siaj armeoj kontraŭ Moskvo, sekvate de polaj soldataroj sub komando de marŝalo <span class="nomo" lang="und" title="Ne-Esperanta nomo. Lingvo: nespecifita">Józef Poniatowski</span> kaj generalo <span class="nomo" lang="und" title="Ne-Esperanta nomo. Lingvo: nespecifita">Dąbrowski</span>. Enpaŝinte en Litvon, <span class="nomo" lang="und" title="Ne-Esperanta nomo. Lingvo: nespecifita">Napoléon</span> anoncis, ke li faras sian duan polan militon. La lastaj du libroj de “Sinjoro Tadeo” prikantas la ĝojan tempon, kiam la polaj generaloj aperas kun siaj armeoj en Litvo.</p>

 </div>

 <div class="sekcio"> <p id="dj32"><em class="interspace">La traduko</em> de la tuta epopeo en lingvon Esperanto ŝajnis al mi, pro la grandegaj malfacilecoj, afero preskaŭ ne ebla; almenaŭ mi neniam kuraĝis pensi, ke miaj fortoj por tia tasko povus sufiĉi. Sed en <abbr>j.</abbr> 1916 kiam mi kolektis malgrandan aldonon por mia “El Parnaso de popoloj”, tiam tentite de samideano <abbr>S. K.</abbr>, post longa ŝanceliĝado mi decidiĝis aldoni kelkajn belegajn fragmentojn el ĉi-tiu verko. Vizitante la malsanan, neforgeseblan karan Majstron, mi rakontis al li ĉi-tion kaj mi montris la tradukitajn fragmentojn, solajn kaj lastajn laŭ mia opinio. Tiam mi ricevis la respondon: “Traduku la tutaĵon”. Mi ekridis, ĉar al mi ŝajnis, ke la Majstro naive postulas neeblaĵon. Sed doktoro Zamenhof ne ĉesis min emigi ĉe ĉiu mia nova vizito, ĝis mi fine subiĝis kaj komencis en Decembro de l’ <abbr>j.</abbr> 1916 la tradukadon, kun malfido ke mi iam ĝin finos. Tamen komencinte, mi jam ne ĉesis. La Majstro, kiun mi konsultadis pri kelkaj novaj vortoj, formoj kaj esprim-manieroj, legis antaŭ sia morto preskaŭ la unuajn kvar librojn. Poste, malgraŭ mia malbona sano-stato, mi daŭrigis la laboron, kiu postulis streĉon de ĉiuj miaj anim-fortoj, por plenumi la lastan deziron de mia kara amiko, la granda kreinto de nia lingvo. Nun mi prezentas la verkon al la Esperantistaro en la konvinko, ke mi faris bonan servon al la patrujo kaj al nia tutmonda afero.</p>

 <p id="dj33">La tradukon mi faris kun granda pietismo por la pola originalo kaj la lingvo Esperanto, penante eble plej fidele transdoni la enhavon kaj ĝian formon. Kvankam la esperantaj vortoj estas ĝenerale pli longaj ol la polaj, la fleksebleco kaj elasteco de Esperanto permesis al mi koncizigi la lingvon kaj konservi la formon de l’ originalo preskaŭ sen pliigo de versoj; nur en kelkaj lokoj oni trovos verson aldonitan, kiu tiakaŭze ne estas nombrita en la dekversa kalkulado.</p>

 <p id="dj34">En lingvo <abbr>E.</abbr>, kiu havas konstantan akcenton, verso ĉiam egalritma, en granda eposa verko kiel “Sinjoro Tadeo” estus unutona kaj ĝi ne transdonus la muzikon de l’ originalo. La skemon de la uzata verso 13-silaba, kun konstanta akcento nur sur la 6-a kaj 12-a silabo, mi donis jam en “El Parnaso”. La leganto baldaŭ alkutimiĝos kaj sentos kiel moviĝeme la ritmo sekvas la penson kaj kiel bele ĝi ilustras la enhavon: Ekzemple kiam en <abbr>L.</abbr> <span class="num" title="">XII</span> <abbr>v.</abbr> 855<a class="noto" title="Ligilo al “#sinjoro-tadeo-12-855”" href="#sinjoro-tadeo-12-855">*</a> la suno, kun osceda hiatuso</p>

 <blockquote> <p id="dj35">“Ekdormante, per varm<em>a ae</em>ro ekspiras”,</p>

 </blockquote> <p id="dj36">la ritmo kvazaŭ “balancante, kantante ĝin lulas al dormo”; sed jen formiĝis legionoj (<abbr>L.</abbr> <span class="num" title="">XII</span> <abbr>v.</abbr> 720<a class="noto" title="Ligilo al “#sinjoro-tadeo-12-720”" href="#sinjoro-tadeo-12-720">*</a>)</p>

 <blockquote> <p id="dj37">“Kaj jam laŭtakte marŝas harmoniaj sonoj”.</p>

 </blockquote> <p id="dj38">Ĉe la tradukado mi ofte devis admiri, kiel sonopentraj estas la vortoj de Esperanto. Tute fidela, preskaŭ laŭvorta traduko permesis konservi ankaŭ la poezian onomatopeon de l’ originalo, kiel la atenta leganto rimarkos tion en la Koncerto de <span class="nomo" lang="und" title="Ne-Esperanta nomo. Lingvo: nespecifita">Jankjel</span>, en la Tempesto, en la Ĉaso <abbr>k. t. p.</abbr></p>

 <p id="dj39">Mi intencis doni la verkon kun portreto de l’ poeto kaj kun 24 ilustraĵoj de <span class="nomo" lang="und" title="Ne-Esperanta nomo. Lingvo: nespecifita">Andriolli</span>. La nuna tempo, kiu multoble pligrandigis ĉe ni la eldonokostojn, tion jam ne permesis. Eble iam mi prosperos aperigi apartan albumon.</p>

 <p id="dj40">Al la Esperantista Rondeto, kiu dum la malfacila milita tempo per sia helpo ebligis la eldonon de l’ verko, mi esprimas mian plej koran dankon.</p>

 <p id="dj41"><em>La tradukinto.</em></p>

 <p id="dj42">Varsovio, en Februaro 1918.</p>

 </div>

 </div>

 <div class="chapitro" id="sinjoro-tadeo-1"> <h3 id="dj43">Libro <span class="num" title="">I</span>.</h3> <p id="dj44">Mastrumado.</p>

 <p id="dj45">Reveno de l’ sinjorido. — Unua renkonto en ĉambreto, dua ĉe la tablo. — De l’ Juĝisto grava instruo pri ĝentileco. — De l’ Ĉambelano politikaj rimarkoj pri modoj. — Komenco de disputo pri Stumpulo kaj Falko. — Plendoj de <span class="nomo" lang="und" title="Ne-Esperanta nomo. Lingvo: nespecifita">Vojski</span>. — La lasta Vokisto de l’ tribunalo. — Ekrigardo je la tiama politika stato en Litvo kaj Eŭropo.</p>

 <p id="dj46">Litvo! Patrujo mia! simila al sano;<br> Vian grandan valoron ekkonas litvano<a class="noto" title="Ligilo al “#noto-sinjoro-tadeo-1-1”" href="#noto-sinjoro-tadeo-1-1" id="sinjoro-tadeo-1-1">*</a>,<br> Vin perdinte. Belecon vian mi admiras,<br> Vidas ĝin kaj priskribas, ĉar mi hejmsopiras.</p>

 <div id="noto-sinjoro-tadeo-1-1" class="noto "> <a class="noto" href="#sinjoro-tadeo-1-1">*</a> La sendependa Polujo konsistis el du ĉefaj partoj: Pola Krono kaj Litvo. La pola poeto estis naskita “litvano”, kion oni ne konfuzu kun “litovo”, ano de la litova gento en parto de Litvo.</div>

 <p id="dj47">Sankta Virgin’! Vi gardas Ĉenstoĥovon helan,<br> En <span class="nomo" lang="und" title="Ne-Esperanta nomo. Lingvo: nespecifita">Ostra-Brama</span> lumas! Vi, kiu kastelan<br> <span class="nomo" lang="und" title="Ne-Esperanta nomo. Lingvo: nespecifita">Novogrodek</span> defendas kaj pian urbanon!<a class="noto" title="Ligilo al “#noto-sinjoro-tadeo-1-2”" href="#noto-sinjoro-tadeo-1-2" id="sinjoro-tadeo-1-2">*</a><br> Kiel Vi al infano redonis la sanon —<br> (Kiam mi, de l’ patrino al Vi oferite,<br> La malvivan palpebron eklevis subite<span class="m dekstre">10</span> <br> Kaj povis tuj al Via sanktejo ekiri,<br> Por redonita vivo Dion dankodiri),<br> Tiel Vi nin mirakle portos hejman limon!…<a class="noto" title="Ligilo al “#noto-sinjoro-tadeo-1-3”" href="#noto-sinjoro-tadeo-1-3" id="sinjoro-tadeo-1-3">*</a><br> Dume transportu mian sopiran animon<br> Al montetoj arbaraj, herbejoj verdantaj,<br> Larĝe apud lazura <span class="nomo" lang="und" title="Ne-Esperanta nomo. Lingvo: nespecifita">Njemen</span> tiriĝantaj,<br> Al la kampoj, per greno diversa pentritaj,<br> De sekalo arĝentaj, de tritik’ oritaj,<br> Kiujn la neĝe-blanka poligon’ ornamas,<br> Kie per virga ruĝo trifolio flamas,<span class="m dekstre">20</span> <br> Kaj ĉion zonas, kvazaŭ per verda rubando,<br> Kun maldensaj pirarboj la kampa limrando.</p>

 <div id="noto-sinjoro-tadeo-1-2" class="noto "> <a class="noto" href="#sinjoro-tadeo-1-2">*</a> En tuta Polujo estas konata la mirakla bildo de la Sankta Virgulino, troviĝanta en la monaĥejo sur la Hela Monto (<span class="nomo" lang="und" title="Ne-Esperanta nomo. Lingvo: nespecifita">Jasna Góra</span>) en <span class="nomo" lang="und" title="Ne-Esperanta nomo. Lingvo: nespecifita">Ĉenstoĥova</span> (<span class="nomo" lang="und" title="Ne-Esperanta nomo. Lingvo: nespecifita">Czȩstochowa</span>). En Litvo troviĝas la famaj miraklobildoj de la Diopatrino en la preĝejeto super la “<span class="nomo" lang="und" title="Ne-Esperanta nomo. Lingvo: nespecifita">Ostra-Brama</span>” (Pinta Pordego) en la ĉefurbo Vilno, kaj en la antikva kastelo de <span class="nomo" lang="und" title="Ne-Esperanta nomo. Lingvo: nespecifita">Novogrodek</span>.</div>

 <div id="noto-sinjoro-tadeo-1-3" class="noto "> <a class="noto" href="#sinjoro-tadeo-1-3">*</a> Sian epopeon verkis <span class="nomo" lang="und" title="Ne-Esperanta nomo. Lingvo: nespecifita">Mickiewicz</span> kiel politika elmigrinto en Parizo. La poeto mortis en eksterlando, neniam revidinte sian amatan hejmon.</div>

 <p id="dj48">Inter ĉi kampoj, antaŭ jaroj, sur monteto,<br> Staris apud rivero, en betulareto,<br> Nobela domo ligna, sube masonita;<br> De malproksime brilis murar’ blankigita,<br> Pli blanka eĉ, kontraste al verdo maljuna<br> De poploj, ĝin ŝirmantaj kontraŭ vent’ aŭtuna.<br> La ĉiuflanke pura, negranda loĝejo<br> Havis tri garbaregojn ĉe granda garbejo,<span class="m dekstre">30</span> <br> Kiu ne povis ilin ampleksi tegmente.<br> Ĉirkaŭaĵo abundas per gren’ evidente;<br> Kaj montras fojnaretoj densaj sur herbaro,<br> Brilantaj kiel steloj, — montras plugilaro,<br> Tranĉanta nigroterajn kampojn, kiuj trenas<br> Sin vastege kaj certe al dom’ apartenas,<br> Bonkulturate, kiel bedaro ĝardena,<br> Ke en domo bonhavo loĝas ordoplena.<br> Malfermita pordego anoncas ĉiame,<br> Ke ĝi invitas ĉiujn pasantojn gastame.<span class="m dekstre">40</span> </p>

 <p id="dj49">Ĵus veturile tien venis juna homo,<br> Ĉirkaŭveturis korton, haltis antaŭ domo<br> Kaj desaltis. — Ĉevaloj, ne tenataj bride,<br> Al pordeg’, pinĉi herbon, iris malrapide.<br> Neniu estas dome: frontpordo — fermita<br> Per paliseto, en la riglujon ŝtopita.<br> La veninto servistojn demandi ne iris,<br> Sed malfermis; li hejmon saluti deziris.<br> Li ne vidis ĝin longe, ĉar en urbo, fore,<br> Li studis, ĝis li finon atingis ĝojkore.<span class="m dekstre">50</span> <br> Enkurinte, li vidas malnovan muraron<br> Kortuŝe, kiel sian bonan konataron.<br> Samaj mebloj, drapiroj aperas renkonte,<br> Kun kiuj de naskiĝo li ludis volonte.<br> Nur pli grandaj, pli belaj ili ŝajne estis;<br> Kaj la samaj portretoj sur la muroj restis:<br> Koscjuŝko<a class="noto" title="Ligilo al “#noto-sinjoro-tadeo-1-4”" href="#noto-sinjoro-tadeo-1-4" id="sinjoro-tadeo-1-4">*</a>, en laĉita vesto, krakovane,<br> Okullevante, tenas glavon ambaŭmane;<br> Per ĉi glavo li ĵuris, sur ŝtupo altara,<br> Tri potenculojn peli el Polujo kara,<span class="m dekstre">60</span> <br> Aŭ mem sur glavon fali. — Plu, en vesto pola,<br> Post perdo de libero, <span class="nomo" lang="und" title="Ne-Esperanta nomo. Lingvo: nespecifita">Rejtan</span><a class="noto" title="Ligilo al “#noto-sinjoro-tadeo-1-5”" href="#noto-sinjoro-tadeo-1-5" id="sinjoro-tadeo-1-5">*</a> senkonsola,<br> Turnas al sia brusto tranĉilon por bato;<br> Apud li kuŝas <span class="nomo" lang="und" title="Ne-Esperanta nomo. Lingvo: nespecifita">Fedon</span><a class="noto" title="Ligilo al “#noto-sinjoro-tadeo-1-6”" href="#noto-sinjoro-tadeo-1-6" id="sinjoro-tadeo-1-6">*</a> kaj vivo de <span class="nomo" lang="und" title="Ne-Esperanta nomo. Lingvo: nespecifita">Kato</span><a class="noto" title="Ligilo al “#noto-sinjoro-tadeo-1-7”" href="#noto-sinjoro-tadeo-1-7" id="sinjoro-tadeo-1-7">*</a> —<br> Plu <span class="nomo" lang="und" title="Ne-Esperanta nomo. Lingvo: nespecifita">Jasiński</span>, junulo malserena, bela,<br> Apude <span class="nomo" lang="und" title="Ne-Esperanta nomo. Lingvo: nespecifita">Korsak</span>, lia kunulo fidela,<br> Defendante remparojn kontraŭ la moskvuloj,<br> Sabras la malamikojn; jen <span class="nomo" lang="und" title="Ne-Esperanta nomo. Lingvo: nespecifita">Praga</span> en bruloj!<a class="noto" title="Ligilo al “#noto-sinjoro-tadeo-1-8”" href="#noto-sinjoro-tadeo-1-8" id="sinjoro-tadeo-1-8">*</a><br> Li rekonis eĉ lignan ŝrankon kun malnova<br> Ludhorloĝo, staranta ĉe l’ enir’ alkova,<span class="m dekstre">70</span> <br> Kaj, kun infana ĝojo, li ektiris ŝnuron<br> Por aŭdi la malnovan <span class="nomo" lang="und" title="Ne-Esperanta nomo. Lingvo: nespecifita">Dombrovski</span>-mazuron.<a class="noto" title="Ligilo al “#noto-sinjoro-tadeo-1-9”" href="#noto-sinjoro-tadeo-1-9" id="sinjoro-tadeo-1-9">*</a></p>

 <div id="noto-sinjoro-tadeo-1-4" class="noto "> <a class="noto" href="#sinjoro-tadeo-1-4">*</a> <span class="nomo" lang="und" title="Ne-Esperanta nomo. Lingvo: nespecifita">Kościuszko Tadeusz</span>, <abbr>nask.</abbr> en <abbr>j.</abbr> 1746 en Litvo, <abbr>mort.</abbr> en <abbr>j.</abbr> 1817 en Svisujo; pola generalo kaj ĉefa armeestro dum la nacia leviĝo en <abbr>j.</abbr> 1794.</div>

 <div id="noto-sinjoro-tadeo-1-5" class="noto "> <a class="noto" href="#sinjoro-tadeo-1-5">*</a> <span class="nomo" lang="und" title="Ne-Esperanta nomo. Lingvo: nespecifita">Rejtan Tadeusz</span>, unu el plej noblaj viroj kaj patriotoj polaj. Post la unua dispartigo de Polujo (1773), li finis vivon per memmortigo en malespero kaj melankolio (1780).</div>

 <div id="noto-sinjoro-tadeo-1-6" class="noto "> <a class="noto" href="#sinjoro-tadeo-1-6">*</a> <span class="nomo" lang="und" title="Ne-Esperanta nomo. Lingvo: nespecifita">Fedon</span>, verko de la greka filozofo <span class="nomo" lang="und" title="Ne-Esperanta nomo. Lingvo: nespecifita">Platon</span> pri la senmorteco de l’ animo.</div>

 <div id="noto-sinjoro-tadeo-1-7" class="noto "> <a class="noto" href="#sinjoro-tadeo-1-7">*</a> <span class="nomo" lang="und" title="Ne-Esperanta nomo. Lingvo: nespecifita">Kato</span> el <span class="nomo" lang="und" title="Ne-Esperanta nomo. Lingvo: nespecifita">Utika</span>, roma brava kaj virta civitano; ne volante postvivi la pereon de la roma respubliko, li memmortigis sin en <span class="nomo" lang="und" title="Ne-Esperanta nomo. Lingvo: nespecifita">Utika</span> en <abbr>j.</abbr> 46 antaŭ Kristo.</div>

 <div id="noto-sinjoro-tadeo-1-8" class="noto "> <a class="noto" href="#sinjoro-tadeo-1-8">*</a> <span class="nomo" lang="und" title="Ne-Esperanta nomo. Lingvo: nespecifita">Jasiński Jakób</span>, ĉefo de la pola leviĝo en Vilno kaj en Litvujo, generalo en la nacia milito en <abbr>j.</abbr> 1794. — <span class="nomo" lang="und" title="Ne-Esperanta nomo. Lingvo: nespecifita">Korsak Tadeusz</span>, ĉefo de la ĝenerala leviĝo de l’ Vilna vojevodlando. Ambaŭ partoprenis en la nacia insurekcio de <span class="nomo" lang="und" title="Ne-Esperanta nomo. Lingvo: nespecifita">Kościuszko</span> kaj pereis en la sanga batalo ĉe <span class="nomo" lang="und" title="Ne-Esperanta nomo. Lingvo: nespecifita">Praga</span> (antaŭurbo de Varsovio) en <abbr>j.</abbr> 1794, defendante ĝin kontraŭ la rusoj sub komando de <span class="nomo" lang="und" title="Ne-Esperanta nomo. Lingvo: nespecifita">Suvorov</span>.</div>

 <div id="noto-sinjoro-tadeo-1-9" class="noto kunalineoj"> <a class="noto" href="#sinjoro-tadeo-1-9">*</a> <p id="dj95"><span class="nomo" lang="und" title="Ne-Esperanta nomo. Lingvo: nespecifita">Dombrovski</span>-mazurko, kanto de la polaj legionoj, batalintaj, sub la generalo <span class="nomo" lang="und" title="Ne-Esperanta nomo. Lingvo: nespecifita">Dąbrowski</span>, por Napoleono en Italujo (1797), la fama “Ankoraŭ Polujo ne pereis”; jen ĝia unua strofo:</p>

 <blockquote> <p id="dj96">“La Polujo ne pereis, dum ni vive spiros;<br> Kion fremda forto prenis, ni per fort’ akiros.</p>

 <p id="dj97">Marŝu, marŝ’, <span class="nomo" lang="und" title="Ne-Esperanta nomo. Lingvo: nespecifita">Dombrovski</span>! el itala lando<br> Al patruj’ nin gvidos via ĉefkomando!”</p>

 </blockquote> </div>

 <p id="dj50">Li, trakurante domon, ĉambron serĉis vane,<br> Kie, antaŭ dek jaroj, li loĝis infane.<br> Li enkuras, reniras, vidas mirigita:<br> La ĉambro por virino estas aranĝita!<br> Kiu loĝas? La onklo ne havis edzinon,<br> Petersburg’ antaŭ jaroj gastigis onklinon.<br> Nek estas mastrinejo. Jen la klavikordo!<br> Sur ĝi notoj kaj libroj, sed ĉio sen ordo,<span class="m dekstre">80</span> <br> Senzorge disĵetita: agrabla senplano!<br> Tiel ĉion disĵetis ne maljuna mano.<br> Jen, el hoko prenita robet’ blanke brila!<br> Por vestiĝo etendas ĝin seĝ’ apogila.<br> Sur fenestroj en potoj aromas floretoj:<br> Geranio, levkojo, astroj, violetoj.</p>

 <p id="dj51">El fenestro li novan miraĵon ekvidis:<br> Ĉe l’ frukt-arbaro, kie urtikoj insidis,<br> Nun estis vojetara ĝardenet’ malgranda<br> Kun florbukedoj, mento, herbo anglolanda.<span class="m dekstre">90</span> <br> De l’ eta, ciferforme ligita barilo<br> Brilis da helkoloraj lekantetoj milo;<br> Ĉe l’ freŝe surverŝita bedaro ĝardena<br> Staris ankoraŭ lada vazo, akvoplena;<br> Ĝardenistino tamen nenie vidiĝas;<br> Ŝi eliris, ankoraŭ pordet’ balanciĝas,<br> Ĵus puŝite: sur sablo jen de piedeto<br> Postsigno: ŝi sen ŝuo estis, sen ŝtrumpeto.<br> Sur sablo delikata, seka, blanka pure,<br> Postsigneto preciza, vi divenos: kure<span class="m dekstre">100</span> <br> Ĝin ĉi tie malgrandaj piedetoj lasis<br> De iu, kiu teron tuŝetante, pasis.</p>

 <p id="dj52">Li longe en fenestro staris, meditante,<br> Per aromaj blovetoj de floroj spirante.<br> La vizaĝon li klinis ĝis la violetoj,<br> Per okuloj scieme vagis sur vojetoj;<br> Kaj li ree al etaj postsignoj revenis,<br> Pripensante, al kiu ili apartenis.<br> Li levis la okulojn: sur tabul’ barila<br> Staris juna knabino; vesto, blanke brila,<span class="m dekstre">110</span> <br> Ĝis la brusto nur kovras figuron gracian,<br> Ne kaŝante la ŝultrojn, cignan kolon ŝian.<br> Tiel vestite, sole por matena iro,<br> Litvanino neniam vidiĝas al viro.<br> Do, eĉ sen atestanto, per manoj-surmeto<br> Sur bruston, ŝi aldonis ŝirmon al robeto.<br> La haroj, ne en bukloj, sed node-tordite<br> Kaj, en blankaj papero-silikvoj, kaŝite,<br> Mirornamis la kapon, ĉar, de sun’ radia,<br> Ili lumis per nimbo ĉielana ia.<span class="m dekstre">120</span> <br> Vizaĝo — nevidebla. Al kampo turnite,<br> Ŝi iun serĉis fore, malsupre. Subite<br> Ŝi ekvidis, ekridis, kaj, manojn plaŭdinte,<br> Kiel bird’, el barilo sur herbon, fluginte,<br> Tra-l’ ĝardeno, tra floroj, ŝi pasis en kuro.<br> Sur tabul’, apogita ĉe la ĉambra muro,<br> Antaŭ ol li rimarkis, ŝi flugis facile<br> Tra-l’ fenestro, subite, mallaŭte, lunbrile.<br> Trilante, ŝi robeton kaptis, kaj spegulon<br> Enrigardi kuretis. Vidinte junulon,<span class="m dekstre">130</span> <br> Ŝi faligis robeton — pala de hororo<br> Kaj miro. Li ekflamis per roza koloro,<br> Kiel nubo, renkonte kun maten’-aŭroro.<br> Li modeste okulojn kovris, ekbalbutis,<br> Volis sin senkulpigi, sed nur klinsalutis<br> Kaj reniris. Virgino ekkriis dolore,<br> Malklare, kiel ido, sonĝe timigita.<br> Li time rerigardis: ŝi jam estis fore;<br> Lia kor’ laŭte batis, kaj li, konfuzita,<br> Eliris, ne sciante mem, ĉu la renkonto<span class="m dekstre">140</span> <br> Estas inda de rido, de ĝojo aŭ honto.</p>

 <p id="dj53">Dume oni rimarkis bone en bieno,<br> Ke antaŭ dom’ okazis nova gast-alveno.<br> Jam al stalo ĉevalojn forkondukis oni<br> Kaj ne avaris, fojnon kaj avenon doni.<br> Juĝist’ ne volis novan modon rekomendi:<br> Gast-ĉevalojn al juda gastejo forsendi.<br> Servistar’ ne eliris saluti respekte,<br> Ne tial, ĉar ĝi servis en domo neglekte,<br> Sed nur, ĉar ĝi atendis de <span class="nomo" lang="und" title="Ne-Esperanta nomo. Lingvo: nespecifita">Vojski</span><a class="noto" title="Ligilo al “#noto-sinjoro-tadeo-1-10”" href="#noto-sinjoro-tadeo-1-10" id="sinjoro-tadeo-1-10">*</a> alvenon:<span class="m dekstre">150</span> <br> Li ekster dom’ aranĝis vesperan festenon.<br> Li anstataŭas mastron; se mastro ’as fore,<br> Gastojn li mem akceptas kaj amuzas kore;<br> (Dom-amiko de-l’ mastro, forparenco ia.)<br> Vidinte gaston, kuris li al ĉambro sia;<br> (Li ne povis renkonte iri en tolvesto),<br> Do li prenis rapide vestaĵon, por festo<br> Preparitan, ĉar sciis li ekde mateno,<br> Ke li kun multaj gastoj sidos ĉe-l’ festeno.</p>

 <div id="noto-sinjoro-tadeo-1-10" class="noto "> <a class="noto" href="#sinjoro-tadeo-1-10">*</a> <span class="nomo" lang="und" title="Ne-Esperanta nomo. Lingvo: nespecifita">Wojski</span> (tribuno), antaŭe en Polujo oficisto, kies devo estis, gardi la sekurecon en la konfidita al li distrikto, kaj zorgi pri la edzinoj kaj infanoj de l’ nobelaro dum la milito. Tiutempe (<abbr>j.</abbr> 1811-a) la ofico estis nur titola.</div>

 <p id="dj54"><span class="nomo" lang="und" title="Ne-Esperanta nomo. Lingvo: nespecifita">Vojski</span> al gasto brakojn etendis de fore,<span class="m dekstre">160</span> <br> Kaj krie ĉirkaŭprenis lin kaj kisis kore.<br> Rapide kaj konfuze ili ekparolis:<br> Kelkjaran historion vort-resumi volis<br> Plej mallonge; demandojn sekvis rakontado,<br> Ekkrioj, eksopiroj, nova salutado.<br> Kiam <span class="nomo" lang="und" title="Ne-Esperanta nomo. Lingvo: nespecifita">Vojski</span> demandis kaj esploris ĉion,<br> En fino li rakontis tago-historion.</p>

 <p id="dj55">“Bone, mia <span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>” (ĉar la juna homo<br> Estis bapte nomita per Koscjuŝka nomo,<br> Pro sia milittempa naskiĝo, memore),<span class="m dekstre">170</span> <br> “Bone, mia <span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, vi venis ĝusthore,<br> Ĉar ni havas en domo fraŭlinar’-ĉeeston.<br> Onklo por vi pripensas jam edziĝofeston.<br> Do elektu; ariĝas societo granda<br> Ĉe ni, de kelkaj tagoj, pro juĝo limranda,<a class="noto" title="Ligilo al “#noto-sinjoro-tadeo-1-11”" href="#noto-sinjoro-tadeo-1-11" id="sinjoro-tadeo-1-11">*</a><br> Por fini kun la Grafo malnovan proceson.<br> La Grafo, morgaŭ veni mem, donis promeson.<br> Ĉambelan’<a class="noto" title="Ligilo al “#noto-sinjoro-tadeo-1-12”" href="#noto-sinjoro-tadeo-1-12" id="sinjoro-tadeo-1-12">*</a> kun edzino, filinoj, jam venis.<br> Junular’ ĉaspafilojn en arbaron prenis;<br> Maljunuloj, virinoj rikoltatan grenon<span class="m dekstre">180</span> <br> Rigardante, atendas junular’-revenon.<br> Se vi volas, renkontos ni apud arbaro<br> Onklon, Geĉambelanojn kun sinjorinaro.”</p>

 <div id="noto-sinjoro-tadeo-1-11" class="noto "> <a class="noto" href="#sinjoro-tadeo-1-11">*</a> Limjuĝo estis juĝo, kiu ekskluzive decidis procesojn pri bienlimoj. Ĝin plenumis la ĉambelano (kamerestro), supera oficisto de l’ distrikto, en loko de disputo, kaj li verdiktis, kolektinte ĉiujn dokumentojn.</div>

 <div id="noto-sinjoro-tadeo-1-12" class="noto "> <a class="noto" href="#sinjoro-tadeo-1-12">*</a> Ĉambelano (kamerestro), antaŭe supera dignulo kaj oficisto en sendependa Polujo; li plenumis devojn de la reĝa kortego. La distrikta ĉambelano juĝis limprocesojn (vidu supre<a class="noto" title="Ligilo al “#noto-sinjoro-tadeo-1-11”" href="#noto-sinjoro-tadeo-1-11">*</a>). Sub la rusa regado tiu ĉi ofico perdis sian signifon kaj restis nur titola.</div>

 <p id="dj56"><span class="nomo" lang="und" title="Ne-Esperanta nomo. Lingvo: nespecifita">Vojski</span> kun Tadeuŝo al arbaro iras,<br> Kaj ĉiam satparoli ankoraŭ deziras.<br> Suno al ĉiellimoj aliradis laste,<br> Malpli forte ol tage, sed lumis pli vaste,<br> Tutruĝa, kiel sana vizaĝ’ de kampulo,<br> Kiu finis laboron sur grenkampo sia<br> Kaj revenas ripozi. Jam rondo radia<span class="m dekstre">190</span> <br> Falas arbaran supron; krepuska nebulo<br> Jam la pintojn kaj branĉojn de arboj plenigas,<br> Kaj tut-arbaron kvazaŭ kunverŝas kaj ligas;<br> Arbaro nigras, kvazaŭ domo grandegulo,<br> La suno ruĝas, kiel sur tegmento brulo;<br> Ĝi falis suben, ĵetis tra branĉegoj brilon,<br> Kiel kandel’ tralumas fenestro-kovrilon,<br> Kaj estingiĝis. Tiam en greno falĉiloj<br> Sonantaj, kaj en herbo ŝovataj rastiloj<br> Silentis, haltis: tiel ordonas Juĝisto;<span class="m dekstre">200</span> <br> Ĉe li, kun tago finas laboron kampisto.<br> “Kiel longe labori, Mondoestro diras;<br> Kiam la suno, Lia laborist’, foriras,<br> Ankaŭ kampolaboron devas fini homo”.<br> La sinjoro Juĝisto paroladis jene.<br> Lian volon respektas sankte ekonomo,<br> Ĉar eĉ veturigiloj, ne ŝarĝitaj plene,<br> Kun duona garbaro al garbej’ veturas:<br> Bovoj, pro nekutima malpezo, ĝojkuras.</p>

 <p id="dj57">Ĵus el arbaro iris tuta societo,<span class="m dekstre">210</span> <br> Gaje, orde. Antaŭe, infanoj-areto<br> Kun guvernist’; Juĝisto kun Ĉambelanino;<br> Ĉambelan’, ĉirkaŭita familia-krone;<br> Post ili la fraŭlinoj; junular’, en fino,<br> Flanke, post la fraŭlinoj, eble paŝ-duone.<br> (Tion ordonas deco). Neniu parolis<br> Pri ordo, kaj neniu vicordon kontrolis,<br> Kaj ĉiu, malgraŭvole, la ordon observis,<br> Ĉar Juĝist’ malnov-morojn en domo konservis.<br> Por aĝo, nask’, prudento, ofico, respekton<span class="m dekstre">220</span> <br> Flegante, ne toleris li ĝian neglekton.<br> “Orde, li diris, staras domo kaj nacio,<br> Senorde ili falas, kaj pereas ĉio.”<br> Do al ordo kutimis anoj de la domo,<br> Servistoj, gast’, parenco, kaj eĉ fremda homo;<br> Ĉar, se iu vizite al Juĝisto venis,<br> Li baldaŭ la kutimon de l’ domo alprenis.</p>

 <p id="dj58">La Juĝisto salutis kore nevon sian,<br> Donis por kiso manon, kisis frunton lian,<br> Sed parolis malmulte, pro gastoj laŭvide;<span class="m dekstre">230</span> <br> Tamen la larmoj, kiujn li viŝis rapide<br> Per tranĉita maniko de sia kontuŝo,<a class="noto" title="Ligilo al “#noto-sinjoro-tadeo-1-13”" href="#noto-sinjoro-tadeo-1-13" id="sinjoro-tadeo-1-13">*</a><br> Vidigis lian amon al <span class="fremda" lang="und" title="Ne-Esperanta teksto. Lingvo: nespecifita">Pan</span> Tadeuŝo.</p>

 <div id="noto-sinjoro-tadeo-1-13" class="noto "> <a class="noto" href="#sinjoro-tadeo-1-13">*</a> Kontuŝo (<span class="fremda" lang="und" title="Ne-Esperanta teksto. Lingvo: nespecifita">kontusz</span>), longa nobela supervesto kun distranĉitaj manikoj.</div>

 <p id="dj59">Post la mastro al korto iris sekvantaro:<br> El rikolto, herbejo, paŝtejo, arbaro.<br> Tie interpremiĝas la ŝafoj blekante,<br> Kaj densan polvan nubon sur vojo levante;<br> Kaj poste, malrapide paŝas, kun latuna<br> Tintilar’, la tirola bovinaro juna;<br> Jen el herbejo kuras ĉevaloj henante.<br> Ĉio al put’, al ĝia ligna brako, kuras,<span class="m dekstre">240</span> <br> Kiu knare en trogojn trinkaĵon mezuras.</p>

 <p id="dj60">Juĝisto, kvankam laca, kaj inter gastaro,<br> Gravan devon de mastro ne lasis pretere;<br> Li iris mem al puto. Plej bone vespere<br> La mastro vidas staton de sia brutaro.<br> Li neniam inspekton fidas de servulo,<br> “Ĉar la brutaron nutras de mastro okulo”.</p>

 <p id="dj61">Kun Vokisto<a class="noto" title="Ligilo al “#noto-sinjoro-tadeo-1-14”" href="#noto-sinjoro-tadeo-1-14" id="sinjoro-tadeo-1-14">*</a> Protazo, <span class="nomo" lang="und" title="Ne-Esperanta nomo. Lingvo: nespecifita">Vojski</span>, ĉe kandelo,<br> En vestiblo disputis, iom en kverelo;<br> Ĉar, dum forest’ de <span class="nomo" lang="und" title="Ne-Esperanta nomo. Lingvo: nespecifita">Vojski</span>, Vokisto sekrete<span class="m dekstre">250</span> <br> El dom’ forigis tablojn, jam kovritajn prete,<br> Kaj rapide starigi en kastel’ ordonis,<br> Kies ruinojn rando de l’ arbaro zonis.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span>, pro la transportoj malkontenta, iris<br> Praviĝi al Juĝisto. Juĝisto ekmiris,<br> Jam ne povante ŝanĝi, preferis en fino,<br> Sin ekskuzi kaj gvidi gastojn al ruino.<br> Vokist’, dumvoje, ĉiam al Juĝist’ klarigis,<br> Pro kio li disponon mastran aliigis:<br> En domo ne ekzistas ĉambro tiel vasta,<span class="m dekstre">260</span> <br> Por tiel estiminda, granda aro gasta;<br> En kastel’ as vestiblo, bone konservita,<br> Arkaĵo sendifekta, unu mur’ fendita,<br> Fenestroj, sen vitraĵoj, ne ĝenas somere,<br> Proksimeco de keloj oportuna vere.<br> Sed li dume Juĝiston per okul’ sciigis,<br> Ke li pli gravajn siajn kaŭzojn sekretigis.</p>

 <div id="noto-sinjoro-tadeo-1-14" class="noto "> <a class="noto" href="#sinjoro-tadeo-1-14">*</a> Vokisto (<span class="nomo" lang="und" title="Ne-Esperanta nomo. Lingvo: nespecifita">Woźny</span>), antaŭe malsupera juĝa oficisto en Polujo; lia devo estis disporti juĝajn invokojn, anonci verdiktojn <abbr>k. t. p.</abbr> Tiun ĉi oficon plenumis kutime la nobeletaro.</div>

 <p id="dj62">Dumil paŝojn post domo estis situita<br> Kastelo, grandioze, vaste konstruita,<br> De Horeŝko antikva hered’ familia.<span class="m dekstre">270</span> <br> Li mem pereis en la temp’ insurekcia;<br> La bienojn detruis sekvestraj ediktoj,<br> Senordo de l’ zorgado, kaj juĝaj verdiktoj.<br> Parencoj de l’ patrina flank’ heredis parte,<br> Kreditoroj la reston dividis aparte.<br> Neniu volis preni dum kalkul’ kastelon,<br> Kies subten’ per kostoj troŝarĝus nobelon.<br> Sed la Grafo, najbaro, post plenkresko sia,<br> Riĉa sinjor’, Horeŝka forparenco ia,<br> El vojaĝoj veninte, ekŝatis la murojn,<span class="m dekstre">280</span> <br> Klarigante gotikan la arĥitekturon;<br> Kvankam Juĝist’ asertis, laŭ antikva plano,<br> Ke arĥitekt’ ne Goto estis, sed Vilnano.<br> Nu, Graf’ volis kastelon. Ĝuste sama-date<br> Juĝist’ ekvolis samon; kial? nesciate.<br> Do proces’: en distrikto, en ĉefa juĝejo,<br> Senat’, ree distrikto, provinc’-oficejo.<a class="noto" title="Ligilo al “#noto-sinjoro-tadeo-1-15”" href="#noto-sinjoro-tadeo-1-15" id="sinjoro-tadeo-1-15">*</a><br> Fine, post mult-verdiktoj, multaj kostoj grandaj,<br> La afero revenis al juĝoj limrandaj.</p>

 <div id="noto-sinjoro-tadeo-1-15" class="noto "> <a class="noto" href="#sinjoro-tadeo-1-15">*</a> Polujo konsistis el vojevodlandoj (kvazaŭ provincoj, posteaj gubernioj), kiuj dividiĝis en distriktojn.</div>

 <p id="dj63">Vokisto diris prave, ke vestiblo vasta<span class="m dekstre">290</span> <br> Ampleksos la palestron<a class="noto" title="Ligilo al “#noto-sinjoro-tadeo-1-16”" href="#noto-sinjoro-tadeo-1-16" id="sinjoro-tadeo-1-16">*</a> kun la aro gasta:<br> Halo, kiel manĝejo, volbo sur kolonoj,<br> Konveksa; planko estis sternita per ŝtonoj.<br> Sur muroj senornamaj, puraj, sin etendis<br> Kapreolaj kaj cervaj kornoj, kiuj pendis<br> Kun surskrib’: kie, kiam estis akiritaj,<br> Sub ĉasistaj blazonoj, nomoj gravuritaj.<br> Sur la arkaĵo brilis en supre, kun krono,<br> Duonkapro, antikva Horeŝkoj-blazono.</p>

 <div id="noto-sinjoro-tadeo-1-16" class="noto "> <a class="noto" href="#sinjoro-tadeo-1-16">*</a> Juristoj, advokatoj kaj iliaj lernantoj. La palestro estis praktika lernejo de leĝoscienco kaj advokateco.</div>

 <p id="dj64">Gastoj eniris orde, kaj ronde ekstaris<span class="m dekstre">300</span> <br> Ĉe tabl’; unuan lokon Ĉambelano prenis,<br> Laŭ aĝ’, ofic’, la digno al li apartenis;<br> Li, irante, al ĉiuj klinsalutojn faris.<br> Ĉe li, antaŭ Juĝisto, Pastro Bernardina<a class="noto" title="Ligilo al “#noto-sinjoro-tadeo-1-17”" href="#noto-sinjoro-tadeo-1-17" id="sinjoro-tadeo-1-17">*</a><br> Diris mallongan preĝon en lingvo latina.<br> Viroj ricevis brandon; tiam, sidiĝante,<br> Ĉiuj manĝis malvarman supon,<a class="noto" title="Ligilo al “#noto-sinjoro-tadeo-1-18”" href="#noto-sinjoro-tadeo-1-18" id="sinjoro-tadeo-1-18">*</a> silentante.</p>

 <div id="noto-sinjoro-tadeo-1-17" class="noto "> <a class="noto" href="#sinjoro-tadeo-1-17">*</a> Monaĥo, kolektanta almozon por sia monaĥejo.</div>

 <div id="noto-sinjoro-tadeo-1-18" class="noto "> <a class="noto" href="#sinjoro-tadeo-1-18">*</a> <span class="nomo" lang="und" title="Ne-Esperanta nomo. Lingvo: nespecifita">Chołodziec</span>, manĝaĵo el betfolioj kaj malvarma kremo.</div>

 <p id="dj65"><span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, gastorajte, kvankam li junulo,<br> Sidis apud fraŭlinoj, ĉe Pastro-moŝtulo;<br> Inter li kaj la onklo unu loko restis<span class="m dekstre">310</span> <br> Libera, kvazaŭ iun atendanta estis.<br> Onklo ofte ĉi lokon kaj pordon okulis,<br> Kvazaŭ certa pri ies veno, ĝin postulis.<br> Tade’, rigardon onklan al pordo sekvante,<br> Revenadis, malplenan lokon rigardante.<br> Strange! ĉirkaŭe estas de fraŭlinoj sido,<br> Kiujn plezure povus rigardi reĝido:<br> Ĉiuj noble naskitaj, bela, juna ĉiu;<br> Tade’ rigardas, kie sidas ja neniu.<br> Enigma lok’, junuloj ŝatas enigmaĵon.<span class="m dekstre">320</span> <br> Li, distrite, la belan sian najbarinon,<br> Apenaŭ alparolis, Ĉambelanidinon.<br> Li ne ŝanĝas telerojn ŝiajn, nek trinkaĵon<br> Enverŝas, nek ĝentile-parole amuzas,<br> Nek li sian ĉefurban edukon fruktuzas.<br> Nur ĉi loko malplena lin logis kaj ligis…<br> Jam ne malplena, li ĝin per pensoj plenigis;<br> Sur ĉi loko jam kuris mil’ da supozetoj,<br> Kiel, post pluv’, sur sola herbejo, ranetoj.<br> Unu figuro reĝas, kiel, belvetere,<span class="m dekstre">330</span> <br> Lilio frunton levas, sur lago, fiere.</p>

 <p id="dj66">Ĉe la tria manĝaĵo, guton da ruĝvino<br> Ĉambelano enverŝis al Rozo, filino,<br> Al pli juna li ŝovis kukumoj-teleron,<br> Kaj diris: “Vin, filinoj, servos, ĉi vesperon,<br> Mi maljuna, mallerta”. Tuj saltis de-table<br> Kelk-junuloj, por servi fraŭlinojn afable.<br> Juĝist’ flanke-rigardis al <span class="fremda" lang="und" title="Ne-Esperanta teksto. Lingvo: nespecifita">Pan</span> Tadeuŝo,<br> Ĝuste-metis manikojn de sia kontuŝo,<br> Enverŝis hungarvinon kaj diris: “Junuloj<span class="m dekstre">340</span> <br> Por instruo sendiĝas, laŭ nunaj postuloj,<br> En ĉefurbon. Ke niaj filoj nun ricevas<br> Pli da libra instruo, ni konfesi devas;<br> Sed por junuloj mankas lernejoj, domaĝe,<br> Kiuj, kun homoj vivi, instruus junaĝe.<br> Al kortegoj veturis nobelid’ antaŭe;<br> Mi mem dek jarojn estis tia kortegano<a class="noto" title="Ligilo al “#noto-sinjoro-tadeo-1-19”" href="#noto-sinjoro-tadeo-1-19" id="sinjoro-tadeo-1-19">*</a><br> De l’ Vojevodo, via patro, Ĉambelano!<br> Danke, viajn genuojn mi prenas ĉirkaŭe!<br> Vojevod’ min al servoj publikaj preparis,<span class="m dekstre">350</span> <br> El zorgado ne lasis, ĝis min homo faris.<br> Do ĉiam lin memoros kare domo mia;<br> Por li korpreĝojn sendas mi al trono Dia.<br> Se mi ne tiel grandan elportis utilon<br> Kiel aliaj, hejme postiras plugilon,<br> Dum aliaj, pli indaj de liaj favoroj,<br> Aliris al plej altaj en lando honoroj,<br> Almenaŭ mi profitis, ke, en mia domo,<br> Neniu min riproĉos, ke al iu homo<br> Mankas de mi ĝentilo, afablo. — Ĝentila<span class="m dekstre">360</span> <br> Eco ne estas eta instruo, facila;<br> Ĝentileco ankoraŭ ne finiĝas tuta<br> Per lerta piedŝovo, ekrido saluta<br> Al ĉiu: jen ĝentilo komercist’-popola,<br> Laŭ mi, sed nek nobela, nek antikve pola.<br> Ĝentilecon al ĉiu! ne al ĉiuj samo:<br> Ne estas senĝentila de l’ infano amo,<br> Respekt’ inter geedzoj, de l’ mastro al sia<br> Servist’; sed ĉie estas diverseco ia.<br> Oni lernu tre longe ĝin, por ne erari,<span class="m dekstre">370</span> <br> Kaj al ĉiu la ĝustan afablaĵon fari.<br> Eĉ maljunuloj lernis: ĉe sinjoro granda,<br> Interparolo estis — historio landa,<br> Ĉe nobeloj — distrikta, hejma historio;<br> Do la frato nobelo sciiĝis per tio,<br> Ke la homoj lin konis, ne malŝat’-rigardis;<br> Tial nobelo zorge siajn morojn gardis.<br> Nun ne demandu: Kiu? de kia deveno?<br> Kion li faris? — Ĉiu eniru sen ĝeno,<br> Escepte mizerulon, registar’-spionon.<span class="m dekstre">380</span> <br> Kiel Vespaziano<a class="noto" title="Ligilo al “#noto-sinjoro-tadeo-1-20”" href="#noto-sinjoro-tadeo-1-20" id="sinjoro-tadeo-1-20">*</a> ne flaris la monon,<br> Ne demandis: el kiaj manoj, landolimoj?<br> Tiel oni ne scias pri deven’, kutimoj;<br> Sufiĉas valideco kaj stampo; konkludo:<br> Oni ŝatas amikojn, kiel monon judo”.</p>

 <div id="noto-sinjoro-tadeo-1-19" class="noto "> <a class="noto" href="#sinjoro-tadeo-1-19">*</a> En Polujo estis la kutimo, ke nobelaj junuloj, precipe malpli riĉaj, iris sur la kortegojn de grandaj sinjoroj, tie lernis la societajn manierojn kaj prepariĝis por la publikaj oficoj kaj por la armea servo.</div>

 <div id="noto-sinjoro-tadeo-1-20" class="noto "> <a class="noto" href="#sinjoro-tadeo-1-20">*</a> Roma imperiestro (69–79 <abbr>p. K.</abbr>), kiu impostis la urinon, aplikatan de fulistoj; li diris, ke la mono el tie devenanta “<span class="fremda" lang="und" title="Ne-Esperanta teksto. Lingvo: nespecifita">non olet</span>” (ne odoras).</div>

 <p id="dj67">Juĝist’ ĉirkaŭrigardis la gastojn atente,<br> Ĉar, kvankam li parolis flue kaj prudente,<br> Li sciis, ke enuas la nunaj junuloj<br> Ĉe parolad’, dirata eĉ plej elokvente;<br> Sed ĉiuj lin aŭskultis profunde-silente.<span class="m dekstre">390</span> <br> Ĉambelanon demandis Juĝist’ per okuloj;<br> Sed, por ne interrompi, Ĉambelan’ ne laŭdis,<br> Nur silente, per ofta kapklino, aplaŭdis.<br> Juĝist’ haltis; responde al jesa kapklino,<br> Li por ambaŭ plenverŝis kalikojn per vino,<br> Kaj diris: “Ne malgrava estas ĝentileco;<br> Ĉar, kiam homo pesas konvene, laŭ speco,<br> La aĝon, naskon, virtojn, morojn de aliaj,<br> Li samtempe sciiĝas pri valoroj siaj:<br> Por ekkoni, pri nia pezo, ĝustan veron,<span class="m dekstre">400</span> <br> Ni devas iun meti sur kontraŭteleron.<br> Tre atentinda estas ĝentilec’ modela,<br> Kiun ŝuldas junuloj al la sekso bela,<br> Des pli, se dom’ honesta, donoj de l’ fortuno,<br> Denaskajn ĉarmojn, ecojn, briligas en suno.<br> Jen vojo al korsentoj, vojo al splendoro<br> De familiaj ligoj — laŭ malnova moro.<br> Do…” Ĉi tie Juĝisto, la kapon turnante,<br> Sur Tadeo severan rigardon ektenis,<br> Videble al konkludoj de l’ parolo venis.<span class="m dekstre">410</span> </p>

 <p id="dj68">Tiam diris, per ora tabakuj’ sonante,<br> Ĉambelan’: “Ho, Juĝisto! estis ja antaŭe<br> Pli malbone! Ĉu modo nin ŝanĝis ankaŭe,<br> Ĉu junuloj boniĝis; sed, laŭ mi, konstante<br> Skandaloj malpliiĝas. — Kiam, al Patrujo,<br> Ho, mi memoras, modoj venis el Francujo!<br> Tiam junaj sinjoroj, el la fremdaj landoj,<br> Horde al ni invadis, kiel Nogaj’-bandoj<a class="noto" title="Ligilo al “#noto-sinjoro-tadeo-1-21”" href="#noto-sinjoro-tadeo-1-21" id="sinjoro-tadeo-1-21">*</a><br> Persekutante Dion, de prapatroj kredon,<br> Leĝojn, morojn, de vestoj naciaj posedon.<span class="m dekstre">420</span> <br> Kompaton junulaĉoj vekis, flaviĝintaj,<br> Parolantaj tra nazoj, ofte sen-nazpintaj,<br> Kun proviz’ da broŝuroj, diversaj gazetoj,<br> Anoncoj de nov-kredoj, leĝoj, tualetoj.<br> Grand-forton super mensoj havis tiuj bandoj:<br> Ĉar, kiam la popolon punas Dia mano,<br> La prudenton forprenas ĝi de l’ civitano.<br> Pli saĝaj ne kuraĝis rezisti al dandoj;<br> Tuta popolo timis ilin, kiel peston,<br> Ĉar ĝi, interne, sentis jam malsano-neston.<span class="m dekstre">430</span> <br> Oni mokis modanojn, modelojn prenante,<br> Kredon kaj lingvon, leĝojn kaj vestojn ŝanĝante:<br> Post tiu maskobalo, karnaval’ petola<a class="noto" title="Ligilo al “#noto-sinjoro-tadeo-1-22”" href="#noto-sinjoro-tadeo-1-22" id="sinjoro-tadeo-1-22">*</a>,<br> Venis la granda fasto — malliber’ popola.</p>

 <div id="noto-sinjoro-tadeo-1-21" class="noto "> <a class="noto" href="#sinjoro-tadeo-1-21">*</a> Nogajoj, tataroj el la nomada hordo apud la Azova Maro.</div>

 <div id="noto-sinjoro-tadeo-1-22" class="noto "> <a class="noto" href="#sinjoro-tadeo-1-22">*</a> Koncernas la korupton de naciaj moroj, kiu antaŭiris la pereon kaj dispartigon de Polujo.</div>

 <p id="dj69">“Mi memoras, ankoraŭ estis mi infano,<br> Kiam al mia patro, en distrikt’ Oŝmjano<a class="noto" title="Ligilo al “#noto-sinjoro-tadeo-1-23”" href="#noto-sinjoro-tadeo-1-23" id="sinjoro-tadeo-1-23">*</a><br> Alveturis, sur franca veturil’, subite<br> Pokalestrid’,<a class="noto" title="Ligilo al “#noto-sinjoro-tadeo-1-24”" href="#noto-sinjoro-tadeo-1-24" id="sinjoro-tadeo-1-24">*</a> unua laŭfrance vestite.<br> Post li, kiel post falko birdoj, ĉiuj saltis,<a class="noto" title="Ligilo al “#noto-sinjoro-tadeo-1-25”" href="#noto-sinjoro-tadeo-1-25" id="sinjoro-tadeo-1-25">*</a><br> Kaj enviis la domon, antaŭ kiu haltis<span class="m dekstre">440</span> <br> La dando kun du-rada sia fiakreto,<br> Kiu franclingve nomis sin karioleto:<br> Anstat’ lakeoj, poste, sidis du hundetoj;<br> Gvidside: svab’, tabule malgrasa, ostvangoj,<br> Kruroj maldikaj, longaj, kiel lupol-stangoj,<br> En ŝtrumpoj, kaj en ŝuoj kun arĝent-krampetoj;<br> Peruko, en har-sako ligita. Ĉe l’ vido<br> De l’ ekip’, maljunuloj eksplodis per rido,<br> Kampuloj krucosignis sin time kaj diris:<br> Ke diablo en franca kaleŝo vojiris.<span class="m dekstre">450</span> <br> Skizi Pokalestridon — longa historio;<br> Al ni li ŝajnis kiel papago, simio.<br> Perukon sian nomis li ora lanaro;<br> Laŭ ni, kun pliko estis pli ĝusta komparo.<br> Se iu polajn vestojn eĉ pli belaj sentis,<br> Ol imito de fremda modo, li silentis;<br> Ĉar junularo krius laŭte, ke li faras<br> Malhelpojn al kulturo, la progresojn baras,<br> Perfidas! Tia estis antaŭjuĝ’-potenco!</p>

 <div id="noto-sinjoro-tadeo-1-23" class="noto "> <a class="noto" href="#sinjoro-tadeo-1-23">*</a> En Vilna gubernio.</div>

 <div id="noto-sinjoro-tadeo-1-24" class="noto "> <a class="noto" href="#sinjoro-tadeo-1-24">*</a> Filo de reĝa pokalestro (<span class="fremda" lang="und" title="Ne-Esperanta teksto. Lingvo: nespecifita">podczaszy</span>), titolo.</div>

 <div id="noto-sinjoro-tadeo-1-25" class="noto "> <a class="noto" href="#sinjoro-tadeo-1-25">*</a> La sakerfalkon are postflugas birdetoj, precipe hirundoj; el tie devenas la pola proverbo: “Postkuri iun kiel sakerfalkon”.</div>

 <p id="dj70">“Pokalestrid’ anoncis pri sia intenco<span class="m dekstre">460</span> <br> Reformi, civilizi nin laŭkonstitue,<br> Klarigis, ke ĉe francoj aperis unue<br> Pri homoj-egaleco la granda invento;<br> Kvankam tion jam skribis Dia testamento,<br> Kaj ĉiu pastro tion diras en prediko.<br> Scienc’ malnova estas, mankas nur apliko!<br> Sed tiam tiel granda blindeco ekregis,<br> Ke oni malnovaĵon ne kredis, ne flegis,<br> Se en franca gazeto oni ĝin ne legis.<br> Pokalestrido, malgraŭ egalec’, markizo<span class="m dekstre">470</span> <br> Titoliĝis; titoloj venas el Parizo,<br> Kaj tiam estis moda titolo markizo;<br> Do, kiam aliiĝis poste moda stato,<br> Ĉi markizo titolon prenis — demokrato;<br> Fine, kun modo-ŝanĝo, sub Napoleono,<br> Demokrat’ el Parizo revenis barono.<br> Se li vivus pli longe, eble nova dato<br> El barono lin farus ree demokrato.<br> Famo de modo-ŝanĝoj al Parizo flatas,<br> Kaj kion franc’ elpensas, tion polo ŝatas.<span class="m dekstre">480</span> </p>

 <p id="dj71">“Dank’ al Dio, ke nia nuna junularo<br> Veturas eksterlanden jam ne pro vestaro,<br> Ne por serĉi leĝdonon en presaj vendejoj,<br> Lerni elokventecon en pariz-kafejoj.<br> Sub <span class="nomo" lang="und" title="Ne-Esperanta nomo. Lingvo: nespecifita">Napoleon</span>, homo saĝa, rapid-aga,<br> Ne temp’ al modo-serĉo, babilo papaga.<br> Tondras glavoj, do niaj koroj releviĝas,<br> Ke la famo pri poloj en mondo laŭtiĝas;<br> Estos la Respubliko, ĉar jam estas gloro:<br> El laŭroj ĉiam kreskas libereco-floro.<span class="m dekstre">490</span> <br> Nur malĝoje, ke jaroj treniĝas senlime<br> En senagec’! kaj ili ĉiam malproksime!<br> Atendado! novaĵoj malofte aliras!…<br> Pastro! (li al moŝtulo pli mallaŭte diras),<br> Mi aŭdis: el post <span class="nomo" lang="und" title="Ne-Esperanta nomo. Lingvo: nespecifita">Njemen</span> vi havas skribaĵon;<br> Ĉu pri nia armeo ĝi portas novaĵon?”<br> “Ne, nenion”, respondis Verm’<a class="noto" title="Ligilo al “#noto-sinjoro-tadeo-1-26”" href="#noto-sinjoro-tadeo-1-26" id="sinjoro-tadeo-1-26">*</a> indiferente,<br> Kiu interparolon aŭdis malkontente,<br> “Politik’ enuigas min, venis letero<br> El Varŝavo, pri nia monaĥa afero;<span class="m dekstre">500</span> <br> Ĉu dum la vespermanĝo pri tio babili?<br> Ĉeestas ja mondanoj, afer’ ne por ili”.</p>

 <div id="noto-sinjoro-tadeo-1-26" class="noto "> <a class="noto" href="#sinjoro-tadeo-1-26">*</a> Vermo, pole <span class="nomo" lang="und" title="Ne-Esperanta nomo. Lingvo: nespecifita">Robak</span>, kaŝnomo de l’ monaĥo.</div>

 <p id="dj72">Tion dirante, strabis li al festenano,<br> Gasto rusa, sinjoro <span class="nomo" lang="und" title="Ne-Esperanta nomo. Lingvo: nespecifita">Rikov</span>, kapitano,<br> En vilaĝo loĝanta soldato maljuna,<br> Ĝentile invitita al manĝo komuna,<br> De l’ Juĝist’. Li bonguste manĝis, parolante<br> Malmulte; sed li levis la kapon, aŭdante<br> Pri Varŝavo, kaj diris: “Ho! <span class="fremda" lang="und" title="Ne-Esperanta teksto. Lingvo: nespecifita">Pan</span> Ĉambelano!<br> Sciemas pri Varŝavo! <span class="nomo" lang="und" title="Ne-Esperanta nomo. Lingvo: nespecifita">Bonaparte</span>-ano!<span class="m dekstre">510</span> <br> Nu! Patrujo! Mi pole scias, ne spionas:<br> Patrujo! tion sentas mi ĉion kaj konas!<br> Vi, poloj, kun mi, ruso, ne militas nune;<br> Batalhalto! do manĝas ni kaj trinkas kune.<br> Rus’ kun franc’, avangarde, ofte ĉe babiloj<br> Trinkas brandon, ĝis krio: hura! — pafegiloj!<br> Ni diras: mi lin batas, ĉar mi amas kore;<br> Do karesu amike, aŭ batu fervore.<br> Ni havos la militon! Al majoro <span class="nomo" lang="und" title="Ne-Esperanta nomo. Lingvo: nespecifita">Plut</span>-o,<br> Stab-adjutant’ hieraŭ venis kun saluto:<span class="m dekstre">520</span> <br> ‘Pretiĝu al marŝado!’ Kontraŭ turk’ ordono,<br> Aŭ franco? Ho, ruzulo, ĉi Napoleono!<br> Sen <span class="nomo" lang="und" title="Ne-Esperanta nomo. Lingvo: nespecifita">Suvorov</span><a class="noto" title="Ligilo al “#noto-sinjoro-tadeo-1-27”" href="#noto-sinjoro-tadeo-1-27" id="sinjoro-tadeo-1-27">*</a> li povas nin frapi per batoj.<br> Kontraŭ francoj marŝante, rakontis soldatoj,<br> Ke <span class="nomo" lang="und" title="Ne-Esperanta nomo. Lingvo: nespecifita">Suvorov</span> sorĉadis, same Bonaparto;<br> Do estis tiam sorĉoj kontraŭ sorĉa arto:<br> Bonapart’ malaperis foje dum batalo,<br> Kien? Li iĝis vulpo, do <span class="nomo" lang="und" title="Ne-Esperanta nomo. Lingvo: nespecifita">Suvorov</span> — hundo;<br> Bonapart’, kiel kato, en sama sekundo,<br> Unge-gratas; <span class="nomo" lang="und" title="Ne-Esperanta nomo. Lingvo: nespecifita">Suvorov</span> tuj iĝas ĉevalo.<span class="m dekstre">530</span> <br> Rigardu, kion faris lia sorĉ-rivalo…”<br> Li haltis; ĉar manĝaĵon, la kvaran laŭ ordo,<br> Portis servist’. Subite malfermiĝis pordo.</p>

 <div id="noto-sinjoro-tadeo-1-27" class="noto "> <a class="noto" href="#sinjoro-tadeo-1-27">*</a> <span class="nomo" lang="und" title="Ne-Esperanta nomo. Lingvo: nespecifita">Suvorov</span> Aleksandro, rusa generalo, <abbr>nask.</abbr> en <abbr>j.</abbr> 1729, <abbr>mort.</abbr> 1800. Post la malvenko de <span class="nomo" lang="und" title="Ne-Esperanta nomo. Lingvo: nespecifita">Kościuszko</span> ĉe <span class="nomo" lang="und" title="Ne-Esperanta nomo. Lingvo: nespecifita">Maciejowice</span> li ekokupis Pragon (1794), masakrinte 12,000 loĝantojn, kaj poste Varŝavon. Li batalis ankaŭ venke kune kun la aŭstroj kontraŭ francoj en Italujo (1799). La rusa popolo rakontis multe pri la sorĉaĵoj de <span class="nomo" lang="und" title="Ne-Esperanta nomo. Lingvo: nespecifita">Bonaparte</span> kaj <span class="nomo" lang="und" title="Ne-Esperanta nomo. Lingvo: nespecifita">Suvorov</span>.</div>

 <p id="dj73">Venis nova persono, juna kaj gracia.<br> Ŝia aper’ subita, bela kresko ŝia,<br> La vest’, okulojn turnis; ĉiuj, ŝin konante,<br> Ekster <span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, klinis kapojn, salutante.<br> Ŝi havis ĉarman bruston, la talion belan,<br> Robon el silka ŝtofo, rozkoloran, helan:<br> Kun dekolt’, maniketoj mallongaj, kolumo<span class="m dekstre">540</span> <br> El puntoj. Ŝi, ludante, turnis ventumilon,<br> (Ĉar ne estis varmege); ventumil’-orumo,<br> Svingate, ĉirkaŭĵetis da fajreroj milon.<br> Kapo belforma: haroj, en buklojn volvite,<br> Kaj, per rozaj rubandoj, inter si plektite,<br> Ŝajnkaŝis brilianton, kiu lumis brile,<br> Al stelo, en kometa harligo, simile.<br> Kelkaj flustris, ke troe eleganta vesto<br> Por vilaĝo, kaj tago labora, ne festo.<br> Piedetojn okulo ekvidi ne povis,<span class="m dekstre">550</span> <br> Ĉar ŝi kuris rapide, pli ĝuste, sin ŝovis,<br> Kiel figuroj, kiujn, dum Trireĝoj-festo,<br> Knaboj kaŝe transŝovas en sia mirkesto.<br> Ŝi kuris, kapokline ĉiujn salutante,<br> Sur lok’, por si lasita, sidiĝi volante;<br> Malfacile; ĉar seĝoj mankis por gastaro,<br> Sur kvar benkoj, da gastoj sidis vicoj-kvaro.<br> Transsalti benkon devis ŝi, aŭ vicon movi;<br> Ŝi lerte, inter benkoj, sciis sin traŝovi,<br> Poste, inter gast-vico kaj tablo apuda,<span class="m dekstre">560</span> <br> Ŝi rond-ruliĝis, kiel globo bilard-luda.<br> Kure, nian junulon trafis ŝia tuŝo;<br> Per falbalo al ies genuoj kroĉite,<br> Ŝi glitfaletis iom, kaj tiel, distrite,<br> Sin apogis sur brako de <span class="fremda" lang="und" title="Ne-Esperanta teksto. Lingvo: nespecifita">Pan</span> Tadeuŝo.<br> Ŝi ekskuzis sin, prenis lokon, klinsalute,<br> Inter li kaj la onklo, sed ne manĝis tute.<br> Ŝi nur ventumis sin, aŭ turnis prenileton<br> De ventumil’; jen ŝia mano kolumeton<br> El la brabantaj puntoj iom ĝuste-metis,<span class="m dekstre">570</span> <br> Jen har-buklojn kaj helajn rubandojn tuŝetis.</p>

 <p id="dj74">Interparoloj paŭzis ĉirkaŭ kvar minutoj.<br> Dume, ĉe tabla fino, mallaŭtaj disputoj<br> De viroj plilaŭtiĝis: interparolado<br> Juĝis pri hodiaŭa leporoj-ĉasado.<br> De l’ Asesor’, Rejento<a class="noto" title="Ligilo al “#noto-sinjoro-tadeo-1-28”" href="#noto-sinjoro-tadeo-1-28" id="sinjoro-tadeo-1-28">*</a>, disput’ nefinita<br> Daŭriĝis pri Stumpulo, hund’ voste-tranĉita.<br> Pri leporul’, fiere, Rejento sinjoro<br> Asertis, ke ĝi estis kaptint’ de leporo;<br> Dume, al li refutis, spite, Asesoro,<span class="m dekstre">580</span> <br> Ke al vertrago Falko apartenas gloro.<br> Do ĉirkaŭe demandis oni opinion;<br> Ĉiu prenis de Falko aŭ Stumpul’ partion,<br> Kiel konul’ aŭ kiel atestant’. — En fino<br> Dua, de tabl’, Juĝisto al nov-najbarino<br> Diris: “Pardonu, ke ni sidiĝis pli frue,<br> Ne povante prokrasti vespermanĝon plue;<br> Gastoj malsataj, fore en kamparon iris;<br> Mi pensis, ke vi veni al tabl’ ne deziris”.<br> Poste Juĝist’ mallaŭte, ĉe plena kaliko,<span class="m dekstre">590</span> <br> Kun Ĉambelan’ parolis pri la politiko.</p>

 <div id="noto-sinjoro-tadeo-1-28" class="noto "> <a class="noto" href="#sinjoro-tadeo-1-28">*</a> Asesoroj prezentis la distriktan vilaĝan policon kaj estis elektataj de l’ registaro aŭ de civitanoj. — Rejentoj (notarioj) administris la kancelarion, gardis la aktojn kaj enskribis en ilin dekretojn kaj privilegiojn.</div>

 <p id="dj75">Ĉe tablo, ambaŭflanke tiel okupata,<br> Tade’ rigardis al la person’ nekonata.<br> Pri lok’ li rememoris, ke, ĉe la ekvido,<br> Li divenis, por kiu estis tiu sido.<br> Lia kor’ nekutime batis, li ruĝiĝis,<br> Vidante, ke misteraj konjektoj solviĝis:<br> Sekve, ĉe lia flanko sidis, laŭ destino,<br> Vidita, en krepusko, lia belulino!<br> Vere, ke pli belkreska ŝi estas ĉi tie,<span class="m dekstre">600</span> <br> Ĉar la kreskon vestaĵo prezentas alie.<br> Tie estis hararo mallonga, hel-ora,<br> Jen: longa, plekt-volvita kaj korvo-kolora?<br> Ŝajne, kolor’ devenis de suna radio,<br> Per kiu, ĉe l’ subiro, ruĝetiĝas ĉio.<br> Vizaĝon li ne vidis tiam, ĉar tro frue<br> Ŝi foriĝis; ĝin penso divenas unue:<br> Li pensis, ke ŝi havis nigrajn okuletojn,<br> Blankan vizaĝon, ruĝajn lipojn-ĉerizetojn.<br> Ŝi similas, laŭ buŝo, okuloj, vizaĝo;<span class="m dekstre">610</span> <br> Plej grandan diferencon prezentus la aĝo:<br> Ĝardenistino ŝajnis malgranda knabino,<br> Kaj ĉi tiu, jam aĝe matura virino;<br> Sed junul’ ne demandas belecon pri aĝo;<br> Al junul’ ŝajnas juna, ĉiu belvizaĝo,<br> Samaĝulin’, al knabo, ĉiu belulino,<br> Kaj al ĉastulo, ĉiu amatin’, virgino.</p>

 <p id="dj76"><span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, kvankam preskaŭ dudekjar’-junulo,<br> Kaj loĝis en ĉefurbo<a class="noto" title="Ligilo al “#noto-sinjoro-tadeo-1-29”" href="#noto-sinjoro-tadeo-1-29" id="sinjoro-tadeo-1-29">*</a> ekde infaneco,<br> Li havis pastron, kiu, laŭ malnov-regulo,<span class="m dekstre">620</span> <br> Inspektis kaj edukis lin en severeco.<br> Do kun <span class="nomo" lang="und" title="Ne-Esperanta nomo. Lingvo: nespecifita">Tadeuŝ</span> venis, al lia hejmlimo,<br> Kor’ senkulpa, pens’ vigla, kaj pura animo;<br> Sed kune petolemo eta, de junaĝo.<br> Antaŭe jam projektis li, ke, en vilaĝo,<br> Li ĝuos je veninta libereco nuna;<br> Li sciis, ke li estis vigla, bela, juna,<br> Kun gepatroj-heredo, fortiko kaj sano.<br> Li nomiĝis <span class="nomo" lang="und" title="Ne-Esperanta nomo. Lingvo: nespecifita">Soplica</span>: ĉiu Soplicano<br> Estas, sciate, brava, forta, korpulenta,<span class="m dekstre">630</span> <br> Bona soldat’, science malpli diligenta.</p>

 <div id="noto-sinjoro-tadeo-1-29" class="noto "> <a class="noto" href="#sinjoro-tadeo-1-29">*</a> Vilno, kiu havis faman polan universitaton, fermitan de rusoj en <abbr>j.</abbr> 1832-a; tie studis interalie <span class="nomo" lang="und" title="Ne-Esperanta nomo. Lingvo: nespecifita">Mickiewicz</span>.</div>

 <p id="dj77">Tade’ ne degeneris el prapatroj-speco:<br> Li pied-iris brave, rajdis kun firmeco;<br> Ne malkapabla, grandajn progresojn ne faris,<br> Kvankam onklo nenion por eduk’ avaris.<br> Li preferis pafadi, sabr-ekzercojn fari,<br> Ĉar oni lin intencis al arme’ prepari;<br> Ĉi volon testamente la patro eldiris;<br> Do li, jam en lernejo, al tambur’ sopiris.<br> Subite onklo ŝanĝis unuan destinon:<span class="m dekstre">640</span> <br> Ordonis hejmveturi kaj preni edzinon,<br> Kaj promesis donaci vilaĝet’-mastraĵon,<br> Kaj poste doni tutan sian posedaĵon.</p>

 <p id="dj78">Ĉi virtoj de Tadeo, kaj ecoj-kombino,<br> Altiris la rigardon de la najbarino.<br> Ŝi mezuris belforman kaj altan figuron,<br> Larĝan bruston, fortikajn ŝultrojn, la staturon,<br> Rigardis la vizaĝon, kiu ruĝetiĝis,<br> Kiam junul’ kun ŝia okul’ renkontiĝis.<br> Libere de unua timem’, li rigardis<span class="m dekstre">650</span> <br> Kuraĝe per okuloj, kiuj fajre ardis.<br> Egale ŝi rigardis: kaj pupiloj-kvaro<br> Kontraŭ si flamis, kiel frumes’-kandelaro.</p>

 <p id="dj79">Ŝi unue Tadeon france alparolis.<br> Li revenis el Vilno, do ŝi aŭdi volis<br> Pri aŭtoroj kaj novaj libroj opinion,<br> Kaj, laŭ respond’, sekvigis demandoj-serion.<br> Ŝi poste ekparolis pri arta pentrado,<br> Pri muziko, pri dancoj, kaj eĉ pri skulptado!<br> Pruvis konon de notoj, pres’ en ĉia speco:<span class="m dekstre">660</span> <br> Ĝis Tade’ konsterniĝis je l’ instruiteco,<br> Timis, por ne fariĝi celo de mokanto,<br> Balbutis, kiel, antaŭ instruist’, lernanto.<br> Feliĉe, instruisto bela, nesevera,<br> Divenis, kia estis terur’-kaŭzo vera.<br> Do ŝi al pli facilaj transiris objektoj:<br> Vilaĝa viv’, enuo, penoj kaj projektoj,<br> Kiel oni distriĝu, la tempon partigu,<br> Kaj, en vilaĝo, vivon al si agrabligu.<br> Tadeo, respondante, parolis sentime;<span class="m dekstre">670</span> <br> Post duonhoro ili estis jam intime,<br> Kaj komencis malgrandajn ŝercojn, disputetojn;<br> Fine ŝi metis antaŭ li tri panglobetojn<br> Por elekt’: plej proksiman li tuŝis per mano.<br> Frunt-sulkiĝis filinoj de la Ĉambelano;<br> Najbarino ekridis, tamen ŝi silentis,<br> Kiun tiu feliĉa globeto prezentis.</p>

 <p id="dj80">Ĉe dua tablo-fino, oni sin alie<br> Amuzis: Falko-anoj, fortiĝinte tie,<br> Senkompate atakis de Stumpul’ partion.<span class="m dekstre">680</span> <br> Disputo bruis, oni manĝis plu nenion;<br> Ambaŭ flankoj kverelis stare, trinkis nure;<br> Rejento iritita estis plej terure:<br> Li ne ĉesis aferon sian prezentadi<br> Kaj ankoraŭ tre klare per gestoj pentradi.<br> (Antaŭe advokato, Rejento <span class="nomo" lang="und" title="Ne-Esperanta nomo. Lingvo: nespecifita">Bolesta</span>,<br> Predikisto nomata, pro la emo gesta),<br> Manojn al flank’, kubutojn posten elfleksinte,<br> El sub brakoj long-ungajn fingrojn elŝovinte,<br> Per ĉi bildo du hundojn li prezentis nune;<span class="m dekstre">690</span> <br> Ĵus li finis paroli: “Pel!<a class="noto" title="Ligilo al “#noto-sinjoro-tadeo-1-30”" href="#noto-sinjoro-tadeo-1-30" id="sinjoro-tadeo-1-30">*</a> ellasas kune,<br> Mi kun Asesor’; kvazaŭ du ĉanojn al subo,<br> Faligus unu fingro ĉe pafil’-dutubo;<br> Pel! Kiel kord’ leporo en kampon flankiris,<br> Hundoj tuj tuŝ! (sur tablo li manojn long-tiris,<br> Per fingroj imitante de hundoj movecon),<br> Hundoj tuj tuŝ! forpelis de l’ arbar’ jam pecon.<br> Falk’ antaŭen! rapida hund’, sed fervorulo,<br> Eliĝis tiom, fingron, antaŭ la Stumpulo:<br> Mi sciis, ke maltrafos li. Lepor’, ruzulo,<span class="m dekstre">700</span> <br> Kuris, ŝajne, en kampon, post li hundoj; nune<br> Lepor’, ruzulo! kiam hundojn sentis kune,<br> Salt! dekstren, kapriolon! hundar’, malprudente<br> Samflanken; li maldekstren sving! salt! salt! momente.<br> Hundoj tuj sving! arbaren li, kaj la Stumpulo:<br> Kapt!!” Rejento, sur tablon klinite, kun tia<br> Kri’, per fingroj alkuris ĝis al flank’ alia,<br> Kaj “kapt” en la orelon kriis al junulo.<br> Per ĉi voĉo-eksplodo, Tadeo kaj lia<br> Najbarin’, timigitaj, mez-interparole,<span class="m dekstre">710</span> <br> Ambaŭ de si forŝovis kapojn, malgraŭvole,<br> Kiel suproj de arboj, ligitaj kupole,<br> Kiujn disŝiras vento; kaj manoj, metite<br> Proksime sub la tablo, diskuris subite,<br> Kaj du vizaĝojn kovris unu ruĝetiĝo.</p>

 <div id="noto-sinjoro-tadeo-1-30" class="noto "> <a class="noto" href="#sinjoro-tadeo-1-30">*</a> Imitante la ĉasistan lingvon, la traduko uzas en ĉi tiu rakonto de l’ Rejento kelkajn senfleksiajn interjekciojn: Pel! = pelu, postkuru (voko al hundoj, liberigataj de l’ konduk-rimeno); tuj tuŝ! = preskaŭ tuŝas, jam estas tre proksime; salt! = faras salton; salt! salt! = faras du saltojn; sving! = svingas, turnas sin; kapt! = kaptas.</div>

 <p id="dj81">Tade’, por ne konfesi pri sia distriĝo,<br> Diris: “Vere, Rejento, sendube kaj certe,<br> Stumpul’ as bela hundo; se li kaptas lerte…”<br> — “Lerte? kriis Rejento — do kaptus mallerte<br> Mia hund’-favorato?…” Do Tadeo nia<span class="m dekstre">720</span> <br> Ĝojis, ke bela hundo estis sen mank’ ia;<br> Domaĝe, li nur vidis ĝin apud arbaro;<br> Mankis tempo, koniĝi kun bona ecaro.</p>

 <p id="dj82">Nun Asesor’ kalikon tremfaligis plenan,<br> Kaj turnis al Tadeo rigardon venenan.<br> Li, ol Rejento, malpli moviĝema, kria,<br> Malpli dika li estis kaj malpli statura,<br> Sed en balo, distrikta kunveno, terura.<br> Laŭ dir’, pikilon havis li en lango sia;<br> Li sciis tiel spritajn ŝercetojn komponi,<span class="m dekstre">730</span> <br> Ke ilin kalendaroj povus prese doni:<br> Ĉiuj malicaj, akraj. Iam en bonstato,<br> Li disipis post patro heredon, de l’ frato<br> Bienon, figurante en la granda mondo;<br> Nun, oficist’, graviĝis en distrikta rondo.<br> Li amis tre ĉasadon, parte por amuzo,<br> Parte, ĉar kornoj-sono, de pelistoj uzo,<br> Al li rememorigis, kiam, en juneco,<br> Li havis pafistaron kun fama hund-speco:<br> Nun al li, el hundaro, du vertragoj restis,<span class="m dekstre">740</span> <br> Kaj, kontraŭ glor’ de unu, oni nun protestis!<br> Do li alproksimiĝis, glatis malrapide<br> Vangoharojn, kaj diris, malice-ekride:<br> “Hundo sen vost’ — nobelo sen ofica ago;<br> Vost’ ankaŭ multe helpas, dum kur’, al vertrago.<br> Laŭ vi, stumpeco pruvas pri boneco ia?<br> Ni povas lasi juĝon al onklinjo via,<br> Telimen’. En ĉefurbo ŝi loĝis antaŭe,<br> Ne delonge distriĝas ĉi tie ĉirkaŭe,<br> Sed ĉason, pli ol junaj ĉasistoj, komprenas:<span class="m dekstre">750</span> <br> Jen tiel, kun la jaroj, sperteco mem venas”.</p>

 <p id="dj83"><span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, kiun trafis tondrobat’ subite,<br> Momenton senparole staris, konfuzite,<br> Sed rigardis rivalon terure severe…<br> Ĉambelan’ tiam ternis, ĝustatempe vere:<br> “Vivu!” ekkriis ĉiuj; li dankis kapkline,<br> Kaj, per fingroj, sonigis tabakujon fine;<br> La tabakuj’ el oro, briliant’-kadreto,<br> Kaj, en mezo, de reĝo <span class="nomo" lang="und" title="Ne-Esperanta nomo. Lingvo: nespecifita">Stanislav</span><a class="noto" title="Ligilo al “#noto-sinjoro-tadeo-1-31”" href="#noto-sinjoro-tadeo-1-31" id="sinjoro-tadeo-1-31">*</a> portreto.<br> Reĝo, al lia patro, ĝin donis favore,<span class="m dekstre">760</span> <br> Ĉambelano, post patro, ĝin vartis honore;<br> Per ĝi donante signon, li paroli volis:<br> Do ĉiuj eksilentis, neniu parolis.<br> Li diris: “Moŝtaj fratoj, moŝta nobelaro!<br> Ĉasist’-juĝejo estas herbej’ kaj arbaro;<br> Mi, pri-l’ afer’, en domo ne donas decidon,<br> Tial ĝis morgaŭ solvas mi nian kunsidon,<br> Kaj partiaj refutoj ne trovos toleron.<br> Vokisto! vi en kampon revoku aferon;<br> Morgaŭ ĉi-tien venos Graf’ kun ĉasistaro,<span class="m dekstre">770</span> <br> Vi ankaŭ tien iros, Juĝisto, najbaro!<br> Kun estrinoj, fraŭlinoj ĉiuj, bel-eskorte;<br> Ni apartan grand-ĉason faros, unuvorte;<br> Ankaŭ <span class="nomo" lang="und" title="Ne-Esperanta nomo. Lingvo: nespecifita">Vojski</span> honoros nin per akompano.”<br> Tabakujon transdonis al li Ĉambelano.</p>

 <div id="noto-sinjoro-tadeo-1-31" class="noto "> <a class="noto" href="#sinjoro-tadeo-1-31">*</a> <span class="nomo" lang="und" title="Ne-Esperanta nomo. Lingvo: nespecifita">Stanisław August</span>, lasta reĝo de Polujo (1764–95).</div>

 <p id="dj84"><span class="nomo" lang="und" title="Ne-Esperanta nomo. Lingvo: nespecifita">Vojski</span>, inter ĉasistoj, ĉe tabla angulo,<br> Aŭskultis, senparole, kun fermit-okulo.<br> Ofte oni demandis lian opinion,<br> Ĉar neniu pli bonan havis ĉaso-scion.<br> El tabakuj’ pinĉprenon li pesis, silente<span class="m dekstre">780</span> <br> En fingroj, kaj ĝin fine enflaris atente;<br> Li ternis, ke resonis ĉambrego eĥante,<br> Kaj diris, kun maldolĉa rido, kap-skuante:<br> “Ho, kiel min ĉagrenas, mirigas ĉi tio!<br> Kion dirus maljunaj ĉasistoj pri ĉio,<br> Ke, en nombra nobeloj-, sinjoroj-ĉeesto,<br> Oni juĝos disputojn pri hunda vost-resto?<br> Kion, reviviĝinte, <span class="nomo" lang="und" title="Ne-Esperanta nomo. Lingvo: nespecifita">Rejtan</span> al ni dirus?<br> En sian Laĥoviĉan tombon li reirus!<br> Kaj kion <span class="nomo" lang="und" title="Ne-Esperanta nomo. Lingvo: nespecifita">Njesjolovski</span><a class="noto" title="Ligilo al “#noto-sinjoro-tadeo-1-32”" href="#noto-sinjoro-tadeo-1-32" id="sinjoro-tadeo-1-32">*</a>, vojevodo landa,<span class="m dekstre">790</span> <br> Posedant’ de plej fama ĉashundejo granda?<br> Ducent pafistojn tenas tiu grand-nobelo,<br> Cent ret-veturigilojn havas ĉe kastelo;<br> Monaĥe, jarojn sidas li en domo sia,<br> Ne akceptas invitojn al ĉasado ia;<br> Al Bjalopjotroviĉa<a class="noto" title="Ligilo al “#noto-sinjoro-tadeo-1-33”" href="#noto-sinjoro-tadeo-1-33" id="sinjoro-tadeo-1-33">*</a> li rifuzis peto!<br> Kion li povus kapti dum via ĉaseto?<br> Bela estus la famo, se tia moŝtulo,<br> Laŭ nuna modo kurus post lepor’-grizulo!<br> En mia temp’, nomataj estis, ĉasparole,<span class="m dekstre">800</span> <br> Nobelaj bestoj: apro, urs’, alk’, lupo, sole.<br> Sen kojndentoj, ungegoj, sen kornoj bestaro<br> Restis por la servistoj kaj la dungataro.<br> En manon preni volus neniu sinjoro<br> Pafilon, kiun ŝroto igis sen honoro!<br> Oni tenis vertragojn, ĉar, post ĉaso, vere<br> Okazas, ke elkuras, sub ĉeval’ senpere,<br> Lepor’. Amuze, oni solvis hundoj-ŝnuron,<br> Sinjoridetoj faris ĉevale postkuron,<br> Ĉe okul’ de gepatroj, kiuj vidi pelojn<span class="m dekstre">810</span> <br> Bonvolis, sed ne farus pro ili kverelojn!<br> Do, Ĉambelana moŝto, revoku ordonon,<br> Kaj al mi ne rifuzu favoran pardonon,<br> Ke mi ne partoprenos en ĉasado tia;<br> Neniam paŝon faros tien pied’ mia!<br> Mi nomiĝas <span class="nomo" lang="und" title="Ne-Esperanta nomo. Lingvo: nespecifita">Hreĉeĥa</span>: ekde reĝo Leĥo<a class="noto" title="Ligilo al “#noto-sinjoro-tadeo-1-34”" href="#noto-sinjoro-tadeo-1-34" id="sinjoro-tadeo-1-34">*</a><br> Post la leporoj kuris neniu Hreĉeĥo.”</p>

 <div id="noto-sinjoro-tadeo-1-32" class="noto "> <a class="noto" href="#sinjoro-tadeo-1-32">*</a> <span class="nomo" lang="und" title="Ne-Esperanta nomo. Lingvo: nespecifita">Niesiołowski Józef</span>, grafo, lasta vojevodo de <span class="nomo" lang="und" title="Ne-Esperanta nomo. Lingvo: nespecifita">Novogrodek</span>, prezidanto de revolucia juĝejo, dum insurekcio, kiun, kontraŭ Rusujo, organizis en Litvo <span class="nomo" lang="und" title="Ne-Esperanta nomo. Lingvo: nespecifita">Jasiński</span> en <abbr>j.</abbr> 1794-a.</div>

 <div id="noto-sinjoro-tadeo-1-33" class="noto "> <a class="noto" href="#sinjoro-tadeo-1-33">*</a> <span class="nomo" lang="und" title="Ne-Esperanta nomo. Lingvo: nespecifita">Białopiotrowicz Jerzy</span> (Georgo), ŝtat-viro ĉe reĝo <span class="nomo" lang="und" title="Ne-Esperanta nomo. Lingvo: nespecifita">Stanisław August</span>, lasta “Skribisto” de Litva Grand-Duklando, partoprenis ankaŭ en la litva leviĝo kontraŭ rusoj en <abbr>j.</abbr> 1794.</div>

 <div id="noto-sinjoro-tadeo-1-34" class="noto "> <a class="noto" href="#sinjoro-tadeo-1-34">*</a> <span class="nomo" lang="und" title="Ne-Esperanta nomo. Lingvo: nespecifita">Lech</span>, fabela protoplasto de leĥidoj (poloj), fondinto de urboj Gniezno kaj <span class="nomo" lang="und" title="Ne-Esperanta nomo. Lingvo: nespecifita">Poznań</span>.</div>

 <p id="dj85">Junularo ekridis tiam superbrue;<br> De tabl’ oni leviĝis, Ĉambelan’ unue:<br> Laŭ aĝ’, ofico, lia estis digno tiu;<span class="m dekstre">820</span> <br> Irante, klinsaluton faris li al ĉiu;<br> Pastro post li, Juĝisto apud Bernardino.<br> Ĉe pord’ Juĝist’ brakdonis al Ĉambelanino,<br> Tade’ al <span class="nomo" lang="und" title="Ne-Esperanta nomo. Lingvo: nespecifita">Telimena</span>, al Tranĉist’-filino<a class="noto" title="Ligilo al “#noto-sinjoro-tadeo-1-35”" href="#noto-sinjoro-tadeo-1-35" id="sinjoro-tadeo-1-35">*</a><br> Asesor’, kaj Rejento al Hreĉeĥidino.</p>

 <div id="noto-sinjoro-tadeo-1-35" class="noto "> <a class="noto" href="#sinjoro-tadeo-1-35">*</a> Reĝa tranĉisto (<span class="fremda" lang="und" title="Ne-Esperanta teksto. Lingvo: nespecifita">krajczy</span>), antaŭe en Polujo kortega oficisto, plenumanta servon ĉe la reĝa tablo. Tiu ĉi ofico fariĝis poste nur titola.</div>

 <p id="dj86"><span class="nomo" lang="und" title="Ne-Esperanta nomo. Lingvo: nespecifita">Tadeuŝ</span> kelkajn gastojn al garbej’ gvidante,<br> Sin konfuza, kolera, malgaja sentante,<br> Iris, kaj okazaĵojn pripensis sen fino:<br> Renkonton, vespermanĝon apud najbarino;<br> Ĉirkaŭ lia orelo precipe vorteto<span class="m dekstre">830</span> <br> “Onklinjo” zumis, kiel trudiĝa muŝeto.<br> Li dezirus Vokiston demandi esplore<br> Pri Telimen’, lin kapti ne povis ĉi-hore;<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> ankaŭ forestis, ĉar, post vespermanĝo,<br> Ĉiuj iris post gastoj, zorgi pri aranĝo<br> En domo, kiel ĉambrojn por ripoz’ reformi.<br> Virinoj, maljunuloj, en dom’ povis dormi;<br> Junularon <span class="nomo" lang="und" title="Ne-Esperanta nomo. Lingvo: nespecifita">Tadeuŝ</span> gvidis en garbejon,<br> Mastron anstataŭante, sur fojno-kuŝejon.</p>

 <p id="dj87">En domo mallaŭtiĝis post duona horo,<span class="m dekstre">840</span> <br> Kiel en monaĥejo, post preĝa sonoro;<br> Silenton interrompis nur voĉ’ de gardisto.<br> Ĉiuj dormas. Ne fermis okulojn Juĝisto:<br> Li, kiel mastr’, ekskurson en kampojn preparis<br> Kaj en domo aranĝojn por amuzo faris;<br> Kaj li, al ekonomoj, voktoj, garbejestroj,<br> Skribistoj, domestrino, pafistoj, ŝtalestroj,<br> Donis ordonojn, tago-kalkulojn kontrolis,<br> Nun, kun help’ de Vokisto, senvestiĝi volis.<br> Vokist’ malligis Sluckan<a class="noto" title="Ligilo al “#noto-sinjoro-tadeo-1-36”" href="#noto-sinjoro-tadeo-1-36" id="sinjoro-tadeo-1-36">*</a> zonon, or-teksitan,<span class="m dekstre">850</span> <br> Per densaj kvastoj, kiel faskoj, lumigitan:<br> Unuflanke orŝtofo kun purpur’-floraro,<br> Inverse silko nigra, arĝent’-karearo;<br> Ambaŭflanke metebla estas zono tia,<br> Ora — solene, nigra — ĉe funebro ia.<br> Nur Vokist’ sciis zonon malligi, kunmeti;<br> Li, ĉe-l’ okupo, finis tiel babileti:</p>

 <div id="noto-sinjoro-tadeo-1-36" class="noto "> <a class="noto" href="#sinjoro-tadeo-1-36">*</a> En <span class="nomo" lang="und" title="Ne-Esperanta nomo. Lingvo: nespecifita">Słuck</span> (nun en Minska gubernio) estis fabriko, fondita de princo <span class="nomo" lang="und" title="Ne-Esperanta nomo. Lingvo: nespecifita"><abbr>H.</abbr> Radziwiłł</span> en <abbr>j.</abbr> 1750-a, kie oni faris famajn orteksajn zonojn.</div>

 <p id="dj88">“Ĉu malbone, ke tabloj en kastelo staris?<br> Neniu perdis; eble, ke vi gajnon faris.<br> Ĉi kastelon koncernas ja procesaj aktoj:<span class="m dekstre">860</span> <br> Por kastel’, de hodiaŭ, nin rajtigas faktoj;<br> Kaj, malgraŭ obstineco, la kontraŭpartia,<br> Mi pruvos, ke okazis posed-preno nia.<br> Se iu en kastelon gastojn peti pravas,<br> Li pruvas, ke posedon li prenas aŭ havas;<br> Mi eĉ kontraŭpartion ateste proponas;<br> Similajn okazaĵojn miaj tempoj konas.”</p>

 <p id="dj89">Juĝist’ dormis. Vokisto en vestiblon iris<br> Kaj, ĉe kandel’, el poŝo libreton eltiris,<br> Kiu, kvazaŭ preĝaro, al li servas ĉiam;<span class="m dekstre">870</span> <br> Li forĵetas ĝin hejme, vojaĝe, neniam.<br> Ĝi estis tribunala “vokando”:<a class="noto" title="Ligilo al “#noto-sinjoro-tadeo-1-37”" href="#noto-sinjoro-tadeo-1-37" id="sinjoro-tadeo-1-37">*</a> laŭ vico<br> Tie sekvis procesoj, kiujn, ĉe-l’ ofico,<br> Vokisto, propravoĉe, antaŭ jaroj vokis,<br> Aŭ kiujn li ekkonis kaj en libron lokis.<br> Al simpluloj “vokando” ŝajnas nur nomaro,<br> Al Vokist’, grandioza de bildoj skizaro.<br> Li legis kaj meditis: <span class="nomo" lang="und" title="Ne-Esperanta nomo. Lingvo: nespecifita">Oginski</span>-<span class="nomo" lang="und" title="Ne-Esperanta nomo. Lingvo: nespecifita">Vizgird</span>-o,<br> Dominikanoj-<span class="nomo" lang="und" title="Ne-Esperanta nomo. Lingvo: nespecifita">Rimŝa</span>, <span class="nomo" lang="und" title="Ne-Esperanta nomo. Lingvo: nespecifita">Rimŝa</span>-<span class="nomo" lang="und" title="Ne-Esperanta nomo. Lingvo: nespecifita">Visogird</span>-o,<br> <span class="nomo" lang="und" title="Ne-Esperanta nomo. Lingvo: nespecifita">Radzivil</span>-<span class="nomo" lang="und" title="Ne-Esperanta nomo. Lingvo: nespecifita">Vereŝĉaka</span>, <span class="nomo" lang="und" title="Ne-Esperanta nomo. Lingvo: nespecifita">Gedrojc</span>-<span class="nomo" lang="und" title="Ne-Esperanta nomo. Lingvo: nespecifita">Rodultovski</span>,<span class="m dekstre">880</span> <br> <span class="nomo" lang="und" title="Ne-Esperanta nomo. Lingvo: nespecifita">Obuĥoviĉ</span>-Kaĥalo<a class="noto" title="Ligilo al “#noto-sinjoro-tadeo-1-38”" href="#noto-sinjoro-tadeo-1-38" id="sinjoro-tadeo-1-38">*</a>, <span class="nomo" lang="und" title="Ne-Esperanta nomo. Lingvo: nespecifita">Juraha</span>-<span class="nomo" lang="und" title="Ne-Esperanta nomo. Lingvo: nespecifita">Pjotrovski</span>,<br> <span class="nomo" lang="und" title="Ne-Esperanta nomo. Lingvo: nespecifita">Maleski</span> kun <span class="nomo" lang="und" title="Ne-Esperanta nomo. Lingvo: nespecifita">Mickjeviĉ</span>, fine Graf’ sinjoro<br> Kun <span class="nomo" lang="und" title="Ne-Esperanta nomo. Lingvo: nespecifita">Soplica</span>; legante, en sia memoro<br> Li vidis grand-procesojn, okazaĵ’-seriojn,<br> Juĝejon, atestantojn kaj kontraŭpartiojn;<br> Kaj li sin mem rigardis en blanka ĵupano<a class="noto" title="Ligilo al “#noto-sinjoro-tadeo-1-39”" href="#noto-sinjoro-tadeo-1-39" id="sinjoro-tadeo-1-39">*</a>,<br> Kontuŝ’ blunigra, antaŭ tribunal’, kun mano<br> Unu sur sabro, dua al partioj donas<br> Alvok’-signon, kaj lia: “Silentu!” eksonas.<br> Revante, fine de la vesper-preĝo sia,<span class="m dekstre">890</span> <br> Ekdormis lasta litva Juĝ-Vokisto nia.</p>

 <div id="noto-sinjoro-tadeo-1-37" class="noto "> <a class="noto" href="#sinjoro-tadeo-1-37">*</a> Mallarĝa longforma libreto, en kiun oni enskribis la nomojn de la procesantaj partioj laŭ difinita ordo. Ĉiu advokato kaj ĉiu juĝa vokisto devis havi tian vokandon.</div>

 <div id="noto-sinjoro-tadeo-1-38" class="noto "> <a class="noto" href="#sinjoro-tadeo-1-38">*</a> Estraro de izraelida komunumo.</div>

 <div id="noto-sinjoro-tadeo-1-39" class="noto "> <a class="noto" href="#sinjoro-tadeo-1-39">*</a> Malsupra vestaĵo, sur kiun oni metis la kontuŝon (vidu antaŭe<a class="noto" title="Ligilo al “#noto-sinjoro-tadeo-1-13”" href="#noto-sinjoro-tadeo-1-13">*</a>).</div>

 <p id="dj90">Tiaj estis amuzoj, disputoj en rondo<br> De kvieta vilaĝo litva, dum la mondo<br> Resta dronis en sango; kaj vir’, di’ milita,<a class="noto" title="Ligilo al “#noto-sinjoro-tadeo-1-40”" href="#noto-sinjoro-tadeo-1-40" id="sinjoro-tadeo-1-40">*</a><br> En regimentoj-nuboj, milkanon’-armita,<br> Aglojn orajn, arĝentajn, al batala ĉaro<br> Junginte, de Libia dezert’ ĝis Alparo,<br> Flugis kaj tondre-ĵetis li fulmon post fulmo,<br> Ĉe Piramidoj, <span class="nomo" lang="und" title="Ne-Esperanta nomo. Lingvo: nespecifita">Tabor</span>, Marengo, ĉe Ulmo,<br> <span class="nomo" lang="und" title="Ne-Esperanta nomo. Lingvo: nespecifita">Aŭsterlic</span>. Post kaj antaŭ li, kuris Konkiroj<span class="m dekstre">900</span> <br> Kaj Venko. Glor’ de faroj, kaj de kavaliroj<br> Heroaj nomoj, bruis de Nilo al Nordo,<br> Sed kiel rokoj ilin, ĉe Njemena bordo,<br> Rebatis vic’, gardanta Litvon, feromura,<br> Kontraŭ famo, por Moskvo,<a class="noto" title="Ligilo al “#noto-sinjoro-tadeo-1-41”" href="#noto-sinjoro-tadeo-1-41" id="sinjoro-tadeo-1-41">*</a> kiel pest’, terura.</p>

 <div id="noto-sinjoro-tadeo-1-40" class="noto "> <a class="noto" href="#sinjoro-tadeo-1-40">*</a> <span class="nomo" lang="und" title="Ne-Esperanta nomo. Lingvo: nespecifita">Napoleon</span> <span class="num" title="">I</span>, <span class="nomo" lang="und" title="Ne-Esperanta nomo. Lingvo: nespecifita">Bonaparte</span>, granda imperiestro de francoj (1804–1815), kiu militis en Egipto (1798) kaj en Sirio, kie lia generalo <span class="nomo" lang="und" title="Ne-Esperanta nomo. Lingvo: nespecifita">Kleber</span> venkis la turkojn sur la monto <span class="nomo" lang="und" title="Ne-Esperanta nomo. Lingvo: nespecifita">Tabor</span> (1799); same li venkis la aŭstrojn ĉe Marengo en Italujo (1800) kaj ĉe <span class="nomo" lang="und" title="Ne-Esperanta nomo. Lingvo: nespecifita">Ulm</span> en Virtembergio (1805), kaj aŭstrojn kaj rusojn ĉe <span class="nomo" lang="und" title="Ne-Esperanta nomo. Lingvo: nespecifita">Aŭsterlic</span> en Moravio (1805); fine li marŝis kontraŭ Rusujo (1812).</div>

 <div id="noto-sinjoro-tadeo-1-41" class="noto "> <a class="noto" href="#sinjoro-tadeo-1-41">*</a> En senco de Rusujo; la nomo restis parte en la pola lingvo kiel mallongigo de la malnova nomo “Moskva Grand-Duklando”.</div>

 <p id="dj91">Tamen, kiel ĉiela ŝton’, iam novaĵo<br> Falis sur Litvon: Venas, peti pri manĝaĵo,<br> Senkrura, aŭ senbraka iu almozulo;<br> Nutrite, li rigardas per atent-okulo;<br> Se li en domo vidas nek judan ĉapeton,<span class="m dekstre">910</span> <br> Nek soldaton, nek rusan ruĝan kolumeton,<br> Tiam, legionisto, li konfesas veron,<br> Ke li portis maljunajn ostojn sur hejm-teron,<br> Ne povante defendi ĝin plu… — Tiam tuta<br> Famili’, servistaro, kun alprem’ saluta<br> Lin akceptis plorege! Kaj, ĉe tabl’, al rondo,<br> Li, kvazaŭ mirfabelojn, rakontis el mondo:<br> Ke general’ <span class="nomo" lang="und" title="Ne-Esperanta nomo. Lingvo: nespecifita">Dombrovski</span>,<a class="noto" title="Ligilo al “#noto-sinjoro-tadeo-1-42”" href="#noto-sinjoro-tadeo-1-42" id="sinjoro-tadeo-1-42">*</a> ĉefo de komando,<br> Al Poluj’ penas marŝi el itala lando;<br> Ĉe li, sur kamp’ lombarda, ariĝas la poloj;<span class="m dekstre">920</span> <br> Ke <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span> ordonas el la Kapitolo;<br> Ke li ĵetis, venkinte Cezar’-posteulojn,<br> Cent sangantajn standardojn al franc’ en okulojn;<br> Ke <span class="nomo" lang="und" title="Ne-Esperanta nomo. Lingvo: nespecifita">Jablonovski</span> kuris, kun legi’, ĝis tero,<br> Kie kreskas la pipro, la kan’ de sukero,<br> Kaj arboj, en eterna printempo, elspiras<br> Aromojn; li, venkante negrojn, hejmsopiras.<br> Ĉi rakont’, en vilaĝo, rondiris kaŝite;<br> Junulo, ĝin aŭdinte, el domo subite<br> Malaperis; tra marĉoj, arbar’, ŝteliĝante,<span class="m dekstre">930</span> <br> Antaŭ rusa postkuro en <span class="nomo" lang="und" title="Ne-Esperanta nomo. Lingvo: nespecifita">Njemen</span> saltante,<br> Naĝis, sub akvo, ĝis la bordo de Varŝava<br> Dukland’,<a class="noto" title="Ligilo al “#noto-sinjoro-tadeo-1-43”" href="#noto-sinjoro-tadeo-1-43" id="sinjoro-tadeo-1-43">*</a> por aŭdi voĉon: “Ho, kolego brava!”<br> Sed li saltis sur rokon, antaŭ ol foriris,<br> Kaj al rusoj trans <span class="nomo" lang="und" title="Ne-Esperanta nomo. Lingvo: nespecifita">Njemen</span>: “Ĝis revido!” diris.<br> Tiel iris <span class="nomo" lang="und" title="Ne-Esperanta nomo. Lingvo: nespecifita">Gorecki</span>, <span class="nomo" lang="und" title="Ne-Esperanta nomo. Lingvo: nespecifita">Pac</span> kaj <span class="nomo" lang="und" title="Ne-Esperanta nomo. Lingvo: nespecifita">Obuĥoviĉ</span>,<br> <span class="nomo" lang="und" title="Ne-Esperanta nomo. Lingvo: nespecifita">Pjotrovski</span>, <span class="nomo" lang="und" title="Ne-Esperanta nomo. Lingvo: nespecifita">Obolevski</span>, <span class="nomo" lang="und" title="Ne-Esperanta nomo. Lingvo: nespecifita">Ruĵicki</span>, <span class="nomo" lang="und" title="Ne-Esperanta nomo. Lingvo: nespecifita">Janoviĉ</span>,<br> <span class="nomo" lang="und" title="Ne-Esperanta nomo. Lingvo: nespecifita">Mjeĵejevski</span>-j, <span class="nomo" lang="und" title="Ne-Esperanta nomo. Lingvo: nespecifita">Broĥocki</span>, <span class="nomo" lang="und" title="Ne-Esperanta nomo. Lingvo: nespecifita">Kupść</span> kaj <span class="nomo" lang="und" title="Ne-Esperanta nomo. Lingvo: nespecifita">Gedimin</span>-o,<br> <span class="nomo" lang="und" title="Ne-Esperanta nomo. Lingvo: nespecifita">Bernatoviĉ</span>-oj, multaj aliaj sen fino:<br> Ili lasis gepatrojn en hejmlando kara,<span class="m dekstre">940</span> <br> Kaj bienojn forprenis trezorejo cara.</p>

 <div id="noto-sinjoro-tadeo-1-42" class="noto "> <a class="noto" href="#sinjoro-tadeo-1-42">*</a> Post la tria dispartigo de Polujo en <abbr>j.</abbr> 1795-a, polaj elmigrintoj, diskurinte en Eŭropo, pensis pri restarigo de la sendependeco de sia patrujo per armita forto. <span class="nomo" lang="und" title="Ne-Esperanta nomo. Lingvo: nespecifita">Henryk Dąbrowski</span>, generalo en la insurekcio de <span class="nomo" lang="und" title="Ne-Esperanta nomo. Lingvo: nespecifita">Kościuszko</span>, organizis en <abbr>j.</abbr> 1797-a, kun permeso kaj helpo de la franca registaro, en Italujo polan armeon (polaj legionoj) kaj preparis planon, por batale trapenetri kun ili en Polujon. Kiam tio ne prosperis, li restis plue en franca servo, partoprenis honore en la itala milito kaj enmarŝis (1798) en Romon. Lia subkomanda generalo <span class="nomo" lang="und" title="Ne-Esperanta nomo. Lingvo: nespecifita">Kniaziewicz</span>, kreinto de <abbr>t. n.</abbr> apuddanuba legiono, ricevis (1799) rekompence de siaj meritoj la distingan komision, enmanigi al la franca registaro la standardojn, konkiritajn de la tuta armeo ĉe-l’ malamiko. Malgraŭ la brilaj faroj ne plenumiĝis la esperoj, kiujn oni alligis al la legionoj. Francujo disigis ilin en <abbr>j.</abbr> 1801-a, kaj parton de ili, kontraŭ ilia volo, ĝi elsendis sub komando de princo <span class="nomo" lang="und" title="Ne-Esperanta nomo. Lingvo: nespecifita">Jabłonowski</span> sur la insulon <span class="nomo" lang="und" title="Ne-Esperanta nomo. Lingvo: nespecifita">San Domingo</span>, igante ilin viktimo de malsanoj kaj de negraj bataliloj.</div>

 <div id="noto-sinjoro-tadeo-1-43" class="noto "> <a class="noto" href="#sinjoro-tadeo-1-43">*</a> Varsovia Duklando, tiam (1811) pola ŝtato sendependa kun saksa dinastio, estis formita de <span class="nomo" lang="und" title="Ne-Esperanta nomo. Lingvo: nespecifita">Napoleon</span> en <abbr>j.</abbr> 1807-a, post lia venko je Prusujo kaj Rusujo, el la partoj de Polujo, kiujn la prusoj forprenis post la lasta dispartigo en <abbr>j.</abbr> 1795-a. Tiu ĉi Varsovia Duklando, nomita tiel laŭ sia ĉefurbo, ekzistis ĝis la <abbr>j.</abbr> 1812-a, kaj post la Viena kongreso, ĝi transiris, kiel Pola Reĝolando, sub la rusan sceptron.</div>

 <p id="dj92">Okazis, ke al Litvo venis, de translime,<br> Almozist’; ekkoninte domon pli proksime,<br> Li malkudris gazeton el skapulario;<br> Tie estis soldatoj-nombro, kaj, krom tio,<br> De ĉiu legiestro la nomo kaj sorto,<br> Kun priskribo de ĉies venko, aŭ de morto.<br> Post jaroj tiel venis al la familio,<br> Pri vivo, glor’, pri morto de filo ekscio:<br> Pro timo silentante, dom’ funebron prenis,<span class="m dekstre">950</span> <br> Sed kiun ĝi funebris, oni nur divenis<br> Ĉirkaŭe; kaj de mastroj mallaŭta ĉagreno,<br> Aŭ ĝoj’ mallaŭta, estis gazet’ de bieno.</p>

 <p id="dj93">Vermo estis, laŭdire, tia almozisto:<br> Li aparte parolis ofte kun Juĝisto;<br> Post ĉi interparoloj disvastiĝis kure<br> Ia famo ĉirkaŭe. Monaĥ’, laŭfigure,<br> Perfidis, ke ne ĉiam en kapuĉo sia<br> Li iris, nek en servo maljuniĝis dia.<br> Super dekstra orelo, en tempi’-alteco,<span class="m dekstre">960</span> <br> Li havis haŭt-cikatron de mano-larĝeco,<br> Kaj, en barbo, postsignon de paf’, ponardego;<br> Ĉi vundojn ne ricevis li ĉe meso-lego…<br> Ne nur en vid’ minaca, en cikatroj-speco,<br> Sed en voĉ’, movo, estis ia soldateco.</p>

 <p id="dj94">Ĉe meso, kun levitaj manoj, turniĝante<br> Al popol’, kaj “Sinjoro kun vi!” eldirante,<br> Li ofte, post lertega turniĝo, ekstaris,<br> Kvazaŭ li “dekstren-posten” laŭ komando faris;<br> Kaj liturgio-vortojn li diris per tono<span class="m dekstre">970</span> <br> De oficir’, staranta antaŭ eskadrono:<br> Servo-knaboj rimarkis ĝin, ĉe meso lia.<br> Pri politiko estis Vermo pli konscia,<br> Ol pri Sanktuloj-vivo; pro kolekto sia<br> Veturante, li ofte havis mult-aferojn<br> En urb’ distrikta: jen li ricevis leterojn,<br> Kiujn li ne malfermis ĉe fremdulo ia;<br> Li sendis kurierojn, sed kien ne diris.<br> Tre ofte li sekrete, dum nokto, eliris<br> Al biendomoj, kun la nobelar’ murmuris,<span class="m dekstre">980</span> <br> Ĉirkaŭe kampovojojn piede-mezuris,<br> En drinkej’ kun kampuloj diskutis intime,<br> Kaj ĉiam tion, kio okazis translime.<br> Nun Juĝiston, jam ekde unu hor’ en dormo,<br> Li vekas; ŝajne venis li kun nov-informo.</p>

 </div>

 <div class="chapitro" id="sinjoro-tadeo-2"> <h3 id="dj98">Libro <span class="num" title="">II</span>.</h3> <p id="dj99">Kastelo.</p>

 <p id="dj100">Ĉaso kun vertragoj je observita leporo. — Gasto en kastelo. — Lasta el korteganoj rakontas historion de lasta el Horeŝkoj. — Ekrigardo en frukto-ĝardenon. — Knabino inter kukumoj. — Matenmanĝo. — Petersburga anekdoto de sinjorino <span class="nomo" lang="und" title="Ne-Esperanta nomo. Lingvo: nespecifita">Telimena</span>. — Nova eksplodo de disputoj pri Stumpulo kaj Falko. — Interveno de Vermo. — Parolado de <span class="nomo" lang="und" title="Ne-Esperanta nomo. Lingvo: nespecifita">Vojski</span>. — Veto. — Iru kolekti fungojn.</p>

 <p id="dj101">Ĉiu el ni memoras, kiam, juna bubo,<br> Li fajfante, en kampon iris kun paftubo;<br> Rempar’, baril’ neniu lacigis piedon,<br> Lim-pasante, ne konis vi fremdan posedon!<br> Ĉar en Litvo ĉasisto, kiel ŝip’ sur maro,<br> Kien volas, libere vagas tra-l’ vastaro:<br> Profete li rigardas nubojn sur ĉielo;<br> Multaj signoj vidiĝas al ĉasist’-okuloj;<br> Sorĉiste li babilas kun ter’: por urbuloj<br> Muta, ĝi voĉojn flustras al lia orelo.<span class="m dekstre">10</span> </p>

 <p id="dj102">En herbej’ krias kreko, ne serĉu en loko,<br> Ĝi naĝas herbe, kvazaŭ en <span class="nomo" lang="und" title="Ne-Esperanta nomo. Lingvo: nespecifita">Njemen</span> ezoko;<br> Supre sonas printempa la sonorileto:<br> Kaŝita, en ĉiela profund’, alaŭdeto.<br> Aglo, larĝa-flugile batante eterojn,<br> Kiel kometo carojn, timigas paserojn;<br> Akcipitro, sub helaj bluaĵoj pendante,<br> Kiel pingle-fiksita papili’ flirtante,<br> Ekvidis jen leporon aŭ birdon en valo:<br> Falas sur ĝin rapide, kiel stelo-falo.<span class="m dekstre">20</span> </p>

 <p id="dj103">Kiam Dio permesos al ni, hejmreveni<br> Kaj ree, sur patruja kampo, loĝon preni?<br> Servi rajdiste, kontraŭ leporoj-grizuloj,<br> Kaj pafi birdojn, kiel piedo-iruloj;<br> Krom falĉil’, rikoltilo, ne havi aliajn<br> Armilojn; por gazetoj — dom-kalkulojn niajn!<a class="noto" title="Ligilo al “#noto-sinjoro-tadeo-2-1”" href="#noto-sinjoro-tadeo-2-1" id="sinjoro-tadeo-2-1">*</a></p>

 <div id="noto-sinjoro-tadeo-2-1" class="noto "> <a class="noto" href="#sinjoro-tadeo-2-1">*</a> Oni ne forgesu, ke <span class="nomo" lang="und" title="Ne-Esperanta nomo. Lingvo: nespecifita">Mickiewicz</span>, skribante tiujn vortojn, estis ekzilito el patrujo.</div>

 <p id="dj104">Jam super Soplicovo la suno leviĝis,<br> Falis sur pajltegmentojn, tra fendoj ŝteliĝis<br> En garbejon; sur freŝa, aroma fojnaro,<br> El kiu la sternaĵon faris junularo,<span class="m dekstre">30</span> <br> El aperto tegmenta, per oritaj strioj,<br> Kiel harlig’-rubandoj, fluis sun-radioj;<br> Suno incitas buŝojn, per maten’ brilanta,<br> Kiel knabin’, per spiko, amaton vekanta.<br> Jam, saltante, ekĉirpis sub tegment’ paseroj,<br> Jam trifoje ekkriis laŭte la anseroj,<br> Kaj eĥis meleagroj-ĥor’ kaj anasaro,<br> Kaj ekmuĝis, iranta en kampon, brutaro.</p>

 <p id="dj105">Leviĝis junularo. Tade’ dormas plue:<br> Li ekdormis hieraŭ post festen’ malfrue,<span class="m dekstre">40</span> <br> Veninte maltrankvila; ĝis krio de koko<br> Li ne fermis okulojn, kaj, sur sia loko,<br> Li turniĝis, ĝis tute en fojnon sin ŝovis.<br> Li dormis, ĝis okulojn liajn vent’ alblovis,<br> Kaj malfermiĝis pordo de garbej’, kun krako:<br> Eniris, kun nodara zono, Verm’-Robako,<br> Al Tade’ “<span class="fremda" lang="und" title="Ne-Esperanta teksto. Lingvo: nespecifita">Surge puer</span>!”<a class="noto" title="Ligilo al “#noto-sinjoro-tadeo-2-2”" href="#noto-sinjoro-tadeo-2-2" id="sinjoro-tadeo-2-2">*</a> severe vokante,<br> Kaj ŝerce, super ŝultroj, la nodojn svingante.</p>

 <div id="noto-sinjoro-tadeo-2-2" class="noto "> <a class="noto" href="#sinjoro-tadeo-2-2">*</a> Leviĝu, knabo! (latine).</div>

 <p id="dj106">Jam sur korto ĉasistoj krias; oni kuras,<br> Elkondukas ĉevalojn, gastoj alveturas;<span class="m dekstre">50</span> <br> Apenaŭ kort’ ampleksos tiel grandan aron.<br> Sonas trumpetoj, oni ellasas hundaron:<br> Elkurinte, hurletas vertragoj, ĝojplenaj,<br> Ĉe vido de ĉasistoj, gvidiloj rimenaj.<br> Hundoj, kiel frenezaj, svingiĝas sur korto,<br> Poste, por meti kolojn sur kolumojn, kuras;<br> Kaj ĉi-tio bonegan ĉasadon aŭguras.<br> Al vojir’, Ĉambelana sonas signo-vorto:<br> Instigistoj ekiris unu post alia;<br> Post pordego, diskuris longa vic’ ilia.<span class="m dekstre">60</span> <br> Meze rajdis, apude, Rejent’, Asesoro;<br> Iam sin rigardinte kun malamo forta,<br> Nun, parolis amike homoj de honoro,<br> Irante al decido de disputo morta:<br> Eĉ vorto ne perfidis obstinon de koro.<br> Rejent’ Stumpulon gvidis, Falkon — Asesoro.<br> Sinjorinoj veturis poste, kaj ĉe ili<br> Galopis junularo, por kune babili.</p>

 <p id="dj107">La Pastro malrapide korton paŝ-mezuris,<br> Finante maten-preĝojn; li rigardojn ĵetis<span class="m dekstre">70</span> <br> Al Tade’, jen sulkigis frunton, jen ridetis,<br> Fine li svingis fingron; Tade’ alveturis.<br> Fingron al nazo metis Verm’, por minaceto;<br> Sed malgraŭ de Tadeo demando kaj peto,<br> Ke li eldiru klare, kion li ekvolis,<br> Monaĥo nek rigardis lin, nek alparolis,<br> Nur surtiris kapuĉon kaj preĝon murmuris;<br> Do Tade’ al ceteraj gastoj forveturis.</p>

 <p id="dj108">Ĉasistoj tiam hundojn ĵus haltigis tute,<br> Kaj staris sur la lokoj senmove kaj mute;<span class="m dekstre">80</span> <br> Ĉiuj ripetis signon de silent’-ordono,<br> Kaj ĉiuj turnis siajn okulojn al ŝtono,<br> Kie staris Juĝisto. Li ekvidis beston<br> Kaj, por ordon’, klarigan faris manogeston.<br> Ĉiuj komprenis, staras; Asesor’, Rejento,<br> En kampo malrapide trotas en silento.<br> Tadeo, pli proksima, alvenis antaŭe,<br> Ekstaris ĉe Juĝisto, rigardis ĉirkaŭe.<br> Jam longe li ne ĉasis; sur grizaj spac-fonoj<br> Malfacile grizulon vidi inter ŝtonoj.<span class="m dekstre">90</span> <br> Montris al li Juĝisto: Sidis mizerulo,<br> Sub ŝtono platiĝante, orel’-pintigante,<br> Kaj renkontis rigardojn per ruĝa okulo;<br> Kvazaŭ sorĉite, sian destinon sentante,<br> Time, ĝi eĉ ne turnis okulojn en loko,<br> Kaj, sub roko, senvive sidis, kiel roko.<br> En kampo proksimiĝas dume polvo-trenoj,<br> Kuras Stumpul’, rapida Falko, ĉe rimenoj;<br> Rejent’ kun Asesoro, ambaŭ krias nune:<br> “Pel! pel!” kaj en polvaĵo malaperas kune.<span class="m dekstre">100</span> </p>

 <p id="dj109">Nun, kiam post grizulo komenciĝis pelo,<br> Grafo aperis, apud arbar’ de kastelo.<br> Oni sciis ĉirkaŭe, ke tiu sinjoro<br> Nenie venas en la difinita horo.<br> Hodiaŭ, malfruante, li grumblis servistojn,<br> Kaj en kampon galopis, vidinte ĉasistojn,<br> En surtut’ angla, blanka, longa, vent-flirtanta<br> Per baskoj; post li trotis servistar’ rajdanta<br> En nigraj, brilaj, fungo-formaj ĉapeletoj,<br> Blank-pantalon’, laĉitaj botoj, en jaketoj.<span class="m dekstre">110</span> <br> Servistojn, kiujn vestis Graf’ per formo tia,<br> Oni nomis ĵokeoj en palaco lia.</p>

 <p id="dj110">Galopantaro kuris en eriko-valon;<br> Graf’ ekvidis kastelon, haltigis ĉevalon.<br> Li, vidante kastelon, matene unue,<br> Apenaŭ ĝin rekonis: tiel, matenfrue,<br> Freŝiĝis kaj beliĝis konstruaĵ’-konturoj.<br> Grafon mirigis nova aspekto de muroj.<br> Tur’ altiĝis dufoje, sur nebul’ levite;<br> Lada tegmento brilis, de supre orite;<span class="m dekstre">120</span> <br> Sub ĝi, en kradoj flagris vitraĵoj rompitaj,<br> Per leviĝo-radioj ĉielarkigitaj;<br> Subajn etaĝojn kovris tego de nebulo,<br> Kiu breĉojn, fendegojn kovris por okulo.<br> Sonis ĉasistoj-krio, per vent’ alpelite,<br> Kelkfoje de kastelaj muroj rebatite,<br> Kvazaŭ kastelo krius; sub nebul’-vualoj<br> Rekonstruiĝis muroj, hom-pleniĝis haloj.</p>

 <p id="dj111">Grafo amis vidaĵon, nekutiman ian;<br> Li nomis ĝin romana, same kapon sian<span class="m dekstre">130</span> <br> Romana; vere estis li granda strangulo.<br> Tre ofte li, pelante post vulp’ aŭ grizulo,<br> Subite haltis, ĉiel-rigardis sopire,<br> Kiel kat’, observanta paserojn ŝtelire,<br> Sur pino. Sen pafilo, rekrut-forkurule,<br> Li vagis en arbaro; aŭ sidis silente,<br> Senmove, kun klinita kapo, ĉe-torente,<br> Kiel arde’, manĝanta fiŝaron okule.<br> Tia estis sinjora Grafa stranga moro;<br> Ĉiuj diris, ke mankas io al sinjoro.<span class="m dekstre">140</span> <br> Tamen estis ŝatata: prapraav-moŝtulo,<br> Riĉega, tre humana por najbar’, kampulo,<br> Eĉ por judoj.</p>

 <p id="dj112">Ĉevalon Grafo turnis bride,<br> Kaj altrotis, tra kampo, ĝis kastel’ rapide.<br> La Grafo, sopirante, rigardis la murojn,<br> Eltiris paperujon kaj skizis figurojn.<br> For ducent paŝojn, vidis li, flank-rigardinte,<br> Homon, kiu egale vidaĵoj-ŝatulo,<br> Kun kap’ levita, manojn en poŝojn metinte,<br> Ŝajnis, ke li kalkulas ŝtonojn per okulo.<span class="m dekstre">150</span> <br> Grafo tuj lin rekonis, sed kriis kaj plaŭdis<br> Kelkfoje, ĝis alvokon Gervazo ekaŭdis.<br> Nobel’, de kastel-estroj servist’ iam estis,<br> Kaj lasta el Horeŝkaj korteganoj restis;<br> Maljunul’ alta, griza; vizaĝ’ malserena,<br> Severa, freŝa, sana, de sulketoj plena.<br> Iam, inter nobeloj, li fama gajulo,<br> Post batalo, en kiu kastel’-heredulo<br> Pereis antaŭ jaroj, li iĝis alia,<br> Iris al indulgenco-, edzofest’ nenia;<span class="m dekstre">160</span> <br> Neniun li gajigis per sprita ŝerceto,<br> Nek aperis, sur lia vizaĝo, rideto.<br> Li iris en malnova livreo sinjora:<br> Jako, kun baskoj, flava; kadro el galono,<br> Kiu nun flava, iam certe estis ora,<br> Ĉirkaŭe, silkbrodite, Horeŝkoj-blazono:<br> Duonkapro<a class="noto" title="Ligilo al “#noto-sinjoro-tadeo-2-3”" href="#noto-sinjoro-tadeo-2-3" id="sinjoro-tadeo-2-3">*</a>; do, en la ĉirkaŭ’ de kastelo,<br> Duonkapro nomatis maljuna nobelo.<br> Iafoje, pro lia senĉesa ripeto<br> De l’ ĉevort’, oni ankaŭ lin nomis Moŝteto;<span class="m dekstre">170</span> <br> Aŭ, pro la fendoj-plena kalvaĵo, Fendulo;<br> Gervazo mem sin nomis Rembajlo, Sabrulo.<br> Laŭ blazon’ ne konate, kun titol’ — Ŝlosisto,<br> Ĉar antaŭ jaroj tia kastel’-oficisto,<br> Li portis ŝlosil’-faskon, sur la pasamenta<br> Ligil’, ĉe sia zono, kun kvasto arĝenta;<br> Kvankam li ion ŝlosi en kastel’ ne povis,<br> Ĉar mankis pordoj; tamen li du-pordon trovis,<br> Kiun li mem ripari igis, propra-page,<br> Kaj sin, per ŝlos’-malŝloso, distris ĉiutage,<span class="m dekstre">180</span> <br> En unu el malplenaj ĉambroj ekloĝinte.<br> Manĝi favoran panon, ĉe l’ Grafo, povinte,<br> Li ne volis, kaj, kvazaŭ malsana, sopiris,<br> Kiam li per kastela aero ne spiris.</p>

 <div id="noto-sinjoro-tadeo-2-3" class="noto "> <a class="noto" href="#sinjoro-tadeo-2-3">*</a> Duonkapro (<span class="nomo" lang="und" title="Ne-Esperanta nomo. Lingvo: nespecifita">Półkozic</span>), blazono, havanta en ruĝa kampo (ŝildo) azenan kapon kaj, super kasko (helmo), duonon de virkapro.</div>

 <p id="dj113">Ekvidinte la Grafon, li deprenis ĉapon,<br> Antaŭ estroj-parenco li klinis la kapon<br> Kun grandega kalvaĵo, brilanta de fore,<br> De multaj sabroj dense signita memore;<br> Li glatis ĝin per mano, kaj, ankoraŭ foje,<br> Sin klininte: “Moŝteto!” li diris malĝoje.<span class="m dekstre">190</span> <br> “Pardonu, Grafa moŝto! alparolo tia,<br> Ne malrespekto estas, sed kutimo mia:<br> ‘Moŝteto’, diris ĉiuj Horeŝkoj; Tablestro<a class="noto" title="Ligilo al “#noto-sinjoro-tadeo-2-4”" href="#noto-sinjoro-tadeo-2-4" id="sinjoro-tadeo-2-4">*</a><br> Lasta, tiun ĉevorton uzis, mia estro.<br> Do, ĉu vere, Moŝteto, ke vi mon-avaras<br> Por proces’? al Soplicoj kastel’-cedon faras?<br> Mi ne kredis, distrikte oni tion diris.”<br> Rigardante kastelon, Gervazo sopiris.</p>

 <div id="noto-sinjoro-tadeo-2-4" class="noto "> <a class="noto" href="#sinjoro-tadeo-2-4">*</a> Tablestro (<span class="fremda" lang="und" title="Ne-Esperanta teksto. Lingvo: nespecifita">stolnik</span>) antaŭe en Polujo ofico, komence kortega, poste krona, al kiu estis ligita la devo, servi al la reĝo ĉe tablo; plenumantoj ĝin fariĝis kelkfoje senatoroj, kaj <span class="nomo" lang="und" title="Ne-Esperanta nomo. Lingvo: nespecifita">Stanisław August Poniatowski</span>, antaŭ kiam li fariĝis reĝo, estis litva tablestro.</div>

 <p id="dj114">“Ĉu strange? — diris Grafo — granda kost’, enue<br> Jam fariĝas; mi finos, ĉar nobelo plue<span class="m dekstre">200</span> <br> Obstinas, kaj min volas tute enuigi:<br> Do plu mi ne rezistos kaj volas pac-igi,<br> Akceptante de l’ juĝo kondiĉoj-donacon.”<br> “Pacon? kriis Gervazo: kun Soplicoj pacon?<br> Kun Soplicoj, Moŝteto?” Ĉi tion dirante,<br> Li kurbigis la buŝon, mem vortojn mirante.<br> “Pac’, Soplicoj! Moŝteto, Estreto! laŭ vido<br> Vi ŝercas? La kastelo, de Horeŝkoj sido,<br> Transiros al Soplicoj? Deiru, bonvole,<br> El selo. Ni kastelon iros. Vidu sole.<span class="m dekstre">210</span> <br> Ne rifuzu! Diraĵon vi mem ne komprenis…”<br> Kaj li, por elseliĝo, piedingon tenis.</p>

 <p id="dj115">Sur kastel-sojlo, diris Gervazo: “Antaŭe,<br> Ĉi tie la Tablestro, domanoj ĉirkaŭe,<br> Ofte sidis en seĝoj, posttagmanĝa-hore.<br> Li pacigis kampulojn, aŭ, bona-humore,<br> Al gastoj historiojn diris belrakonte,<br> Aŭ per iliaj ŝercoj distriĝis volonte;<br> Junularon, en korto, skermiloj amuzis,<br> Aŭ ĝi turkajn ĉevalojn dresante rajd-uzis.”<span class="m dekstre">220</span> </p>

 <p id="dj116">En vestiblo li diris: “Ĉi vestiblo, nune<br> Ne havas, en pavimo, tiom ŝtonojn kune,<br> Kiom, bontempe, krevis ĉi tie bareloj;<br> Nobelar’, tiris tinojn sur zonoj el keloj,<br> Invitite al sejmo<a class="noto" title="Ligilo al “#noto-sinjoro-tadeo-2-5”" href="#noto-sinjoro-tadeo-2-5" id="sinjoro-tadeo-2-5">*</a> distrikta aŭ landa,<br> Al nomfesto sinjora, aŭ ĉasado granda.<br> Sur ĉi ĥorejo staris kapel’ dum festeno<br> Kaj sur instrumentaro ludis kaj orgeno<a class="noto" title="Ligilo al “#noto-sinjoro-tadeo-2-6”" href="#noto-sinjoro-tadeo-2-6" id="sinjoro-tadeo-2-6">*</a>;<br> Trumpetoj tondris, kiel en juĝ-tago lasta,<br> Dum vivukrioj sekvis laŭ ordo toasta:<span class="m dekstre">230</span> <br> Je l’ san’ de reĝa moŝto toaston unue,<br> Kaj poste de primaso,<a class="noto" title="Ligilo al “#noto-sinjoro-tadeo-2-7”" href="#noto-sinjoro-tadeo-2-7" id="sinjoro-tadeo-2-7">*</a> de moŝto reĝina,<br> De nobelar’, de tuta Respubliko plue;<br> Fine, post eltrinkita vinpokalo kvina,<br> Oni levis: Ni amu nin! Vivu’ senfina,<br> Ĝi tage ekkriita, sonis ĝis mateno:<br> Kaleŝoj, veturiloj staris sur posteno,<br> Por hejmen veturigi ĉiun post festeno.”</p>

 <div id="noto-sinjoro-tadeo-2-5" class="noto "> <a class="noto" href="#sinjoro-tadeo-2-5">*</a> Leĝdona kunveno de delegitoj (parlamento).</div>

 <div id="noto-sinjoro-tadeo-2-6" class="noto "> <a class="noto" href="#sinjoro-tadeo-2-6">*</a> En malnovaj kasteloj oni starigis sur ĥorejo orgenon.</div>

 <div id="noto-sinjoro-tadeo-2-7" class="noto "> <a class="noto" href="#sinjoro-tadeo-2-7">*</a> Primaso, titolo de Gniezna ĉefepiskopo en Polujo; li estis respektata kiel pola Ekleziestro, unua princo en la ŝtato, kaj, post la morto de reĝo, lia anstataŭanto.</div>

 <p id="dj117">Ili trairis ĉambrojn; Gervaz’, silentante,<br> Jen sur muro, arkaĵo, rigarde haltante,<span class="m dekstre">240</span> <br> Alvokis rememorojn, agrable, malĝoje;<br> Kvazaŭ: “Ĉio finiĝis!” li dirus kelkfoje,<br> Li balancis la kapon, manon svinge movis;<br> Ŝajne li, en memoro mem, turmenton trovis,<br> Kaj volis ĝin forpeli. Ili halton faris<br> Supre, en granda, iam spegula salono.<br> Post spegularo, kadroj nur, malplenaj staris,<br> Sen vitr’ fenestroj; kontraŭ pordego, balkono.<br> Maljunul’ tie kapon klinis plenmedite,<br> Kovris per man’ vizaĝon; ĝi, re-malkovrite,<span class="m dekstre">250</span> <br> Esprimis malesperon kun melankolio.<br> Grafo, kvankam ne sciis signifon de ĉio,<br> Rigardante lin, havis emocian senton,<br> Kaj premis lian manon; maljunul’ silenton<br> Interrompis, skuante per levita mano:<br> “Ne estos pac’, Moŝteto, inter Soplicano<br> Kaj sango de Horeŝkoj, fluanta ĝis horo<br> En vi, parenc’ Tablestra, post patrino via,<br> Ĉasestrino,<a class="noto" title="Ligilo al “#noto-sinjoro-tadeo-2-8”" href="#noto-sinjoro-tadeo-2-8" id="sinjoro-tadeo-2-8">*</a> filino de la Kastelano,<a class="noto" title="Ligilo al “#noto-sinjoro-tadeo-2-9”" href="#noto-sinjoro-tadeo-2-9" id="sinjoro-tadeo-2-9">*</a><br> Kiel sciate, onklo de mia sinjoro.<span class="m dekstre">260</span> <br> Aŭskultu: historio, via familia,<br> Okazis en ĉi tiu ĉambro, ne alia.</p>

 <div id="noto-sinjoro-tadeo-2-8" class="noto "> <a class="noto" href="#sinjoro-tadeo-2-8">*</a> Ĉasestrino, edzino de la Ĉasestro (<span class="fremda" lang="und" title="Ne-Esperanta teksto. Lingvo: nespecifita">Łowczy</span>), kortega reĝa oficisto, kiu devis zorgi pri konservado de la ĉasbestaro kaj pri la aranĝado de ĉasoj por la reĝo. Ĉi tiu ofico fariĝis poste titola.</div>

 <div id="noto-sinjoro-tadeo-2-9" class="noto "> <a class="noto" href="#sinjoro-tadeo-2-9">*</a> Kastelano, antaŭe supera oficisto en Polujo; li havis sidon en senato kaj li estis, laŭ digno, malsupera ol vojevodoj, kun escepto de la Krakova kastelano, havanta rangon antaŭ vojevodo, kaj de la Vilna kaj Trokia, egalaj al la vojevodoj.</div>

 <p id="dj118">“Mia sinjor’, Tablestro, alt-familiano,<br> Riĉulo, estis patro de unu infano,<br> Filin’ anĝele bela; pri fraŭlin’ tiela<br> Svatiĝis grand-sinjoroj kaj aro nobela.<br> Inter nobeloj estis brulkapulo granda,<br> <span class="nomo" lang="und" title="Ne-Esperanta nomo. Lingvo: nespecifita">Jacek Soplica</span>, ŝerce Vojevodo landa<br> Nomata; li graviĝis en vojevodlando,<br> Havante Soplicanojn kvazaŭ sub komando:<span class="m dekstre">270</span> <br> Tricent famili-voĉojn li regis laŭvole,<br> Kvankam li mem posedis ter-peceton sole<br> Kaj sabron, kaj lipharon grandan, ĝis orelo.<br> Tablestro kuraĝulon, dum sejm’, al kastelo<br> Alvokis kaj regalis ofte, malavare,<br> Parencojn, partianojn, traktis populare.<br> Lipharul’ fieriĝis, pro akcept’ favora,<br> Ke li imagis iĝi bofilo sinjora.<br> Al kastel’, nepetite, tre ofte li venis,<br> Kaj fine, kiel hejme, kvazaŭ loĝon prenis.<span class="m dekstre">280</span> <br> Li volis jam deklari: ĝin rimarkis oni,<br> Kaj igis nigran supon<a class="noto" title="Ligilo al “#noto-sinjoro-tadeo-2-10”" href="#noto-sinjoro-tadeo-2-10" id="sinjoro-tadeo-2-10">*</a> ĉe la tablo doni.<br> Laŭ dir’, Tablestridino Soplicon korsentis,<br> Sed, al gepatroj, tion profunde silentis.</p>

 <div id="noto-sinjoro-tadeo-2-10" class="noto "> <a class="noto" href="#sinjoro-tadeo-2-10">*</a> Nigra <abbr>t. e.</abbr> sango-supo, donita ĉe la tablo al fraŭlo, svatiĝanta pri fraŭlino, signifis rifuzon.</div>

 <p id="dj119">“Tio estis Koscjuŝka temp’; sinjor’ protektis<br> Leĝon de Tria Majo<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11" id="sinjoro-tadeo-2-11">*</a>, nobelojn kolektis,<br> Por elmarŝi al helpo de konfederuloj,<br> Kiam, nokte, kastelon ĉirkaŭis moskvuloj.<a class="noto" title="Ligilo al “#noto-sinjoro-tadeo-2-12”" href="#noto-sinjoro-tadeo-2-12" id="sinjoro-tadeo-2-12">*</a><br> Nur estis temp’, alarme elpafi pistujon,<br> Fermi malsupre pordojn, kaj ŝtopi riglujon.<span class="m dekstre">290</span> <br> Dome estis: Tablestro, mi, Estrino nia,<br> Kuirist’, du helpantoj, ĉi trio ebria,<br> Prepost’, lake’, hajdukoj kvar, kuraĝeguloj:<br> Do pafiloj fenestren! Ĵus moskva amaso<br> Kun ‘hura’!’ de l’ pordego kuras sur teraso;<br> Kaj ni el dek pafiloj tondras: ‘For, kriuloj!’<br> Oni vidis nenion; servistoj senhalte<br> Pafis malsupre, Estro, mi, balkone-alte.<br> Ĉio iris belorde, kvankam en teruro:<br> Dudek pafiloj kuŝis ĉi tie, ĉe muro;<span class="m dekstre">300</span> <br> Post elpafo de unu ni havis alian.<br> La preposto helpante faris servon tian,<br> Estrin’, Fraŭlin’, kortega fraŭlinaro, same:<br> Do estis tri pafistoj, pafantaj ĉiame.<br> De malsupre, moskvuloj kuglojn hajle pafis;<br> Ni, el supre, malofte, sed pli bone trafis.<br> Trifoje rusoj pordon jam tuŝis alsalte,<br> Sed ĉiufoje trio levis krurojn alte.</p>

 <div id="noto-sinjoro-tadeo-2-11" class="noto "> <a class="noto" href="#sinjoro-tadeo-2-11">*</a> Leĝo de Tria Majo, <abbr>t. e.</abbr> Konstitucio de la 3-a de Majo, 1791 <abbr>j.</abbr>, trovis kontraŭulojn en kelkaj grandsinjoroj polaj, kiuj samtempe kun Rusujo konspiris, por nuligi ĉi tiun tre liberalan ŝtatan reformon, povantan savi Polujon de minacanta fina pereo, kaj ili formis la kontraŭ-konfederacion (unuiĝon) en <span class="nomo" lang="und" title="Ne-Esperanta nomo. Lingvo: nespecifita">Targovica</span> (1792) kun <span class="nomo" lang="und" title="Ne-Esperanta nomo. Lingvo: nespecifita">Feliks <abbr>S.</abbr> Potocki</span> kiel ĉefo. Kontraŭ la rusa armeo, kiu invadis en Litvon kaj Ukrainon, kaj estis subtenata de la Targovicanoj, marŝis princo <span class="nomo" lang="und" title="Ne-Esperanta nomo. Lingvo: nespecifita"><abbr>J.</abbr> Poniatowski</span>, <span class="nomo" lang="und" title="Ne-Esperanta nomo. Lingvo: nespecifita">Kościuszko</span>, <span class="nomo" lang="und" title="Ne-Esperanta nomo. Lingvo: nespecifita">Zajączek</span> kaj princo Ludoviko Virtembergia. La Tablestro ne apartenis al la perfiduloj Targovicanoj.</div>

 <div id="noto-sinjoro-tadeo-2-12" class="noto "> <a class="noto" href="#sinjoro-tadeo-2-12">*</a> Moskvulo (<span class="fremda" lang="und" title="Ne-Esperanta teksto. Lingvo: nespecifita">moskovito</span>, <span class="fremda" lang="und" title="Ne-Esperanta teksto. Lingvo: nespecifita">moskal</span>), malnova nomo por grand-ruso, same kiel Moskvo por Grand-Rusujo (komparu <abbr>p.</abbr> 32<a class="noto" title="Ligilo al “#noto-sinjoro-tadeo-1-41”" href="#noto-sinjoro-tadeo-1-41">*</a>).</div>

 <p id="dj120">“Do ili en tenejon rifuĝis matene.<br> Tablestro sur balkonon eliris serene:<span class="m dekstre">310</span> <br> Se el tenejo kapon eligis soldato,<br> Estro pafis, neniam maltrafis la bato;<br> Ĉiufoje kaskedo nigra falis teron,<br> Do jam malofte iu montris vizieron.<br> Estro volis, vidante timegon ilian,<br> Fari ekskurson, kaptis karabelon<a class="noto" title="Ligilo al “#noto-sinjoro-tadeo-2-13”" href="#noto-sinjoro-tadeo-2-13" id="sinjoro-tadeo-2-13">*</a> sian,<br> Kriante el balkono, servistojn ordonis,<br> Kaj, al mi turniĝante: ‘Sekvu min!’ proponis.<br> Ĵus pafo el pordego… Tablestr’ ekbalbutis,<br> Li ruĝiĝis, paliĝis, sangokraĉe sputis;<span class="m dekstre">320</span> <br> Mi vidas: jen trafita brust’! Ŝanceliĝante,<br> Falis Sinjor’, per fingro pordegon montrante;<br> Mi rekonis ĉi tiun friponon! <span class="nomo" lang="und" title="Ne-Esperanta nomo. Lingvo: nespecifita">Soplica</span>!<br> Laŭ kresko kaj lipharoj! Lia paf’ malica<br> Mortigis Estron, vidis mi! Li ne fortiris<br> Levitan tubon, fumo ankoraŭ eliris!<br> Mortigint’, kiel ŝtono, staris! Mi elpafis,<br> Lin celante, dufoje, sed pafoj maltrafis<br> Dufoje, pro kolero aŭ malĝoj’ en koro…<br> Mi aŭdas virin’-krion — malvivis Sinjoro.”<span class="m dekstre">330</span> </p>

 <div id="noto-sinjoro-tadeo-2-13" class="noto "> <a class="noto" href="#sinjoro-tadeo-2-13">*</a> Karabelo, malpeza kurba sabro kun ornamita tenilo.</div>

 <p id="dj121">Eksilentis Gervazo, kun larmaj okuloj,<br> Poste li finis: “Pordon jam rompis moskvuloj;<br> Ĉar mi, post mort’ de-l’ Estro, staris senkonscie,<br> Jam ne sciante, kio okazis ĉi-tie.<br> Feliĉe, helpe venis <span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Parafjanoviĉ</span><br> Kun ducent Mickjeviĉoj, ĉi el <span class="nomo" lang="und" title="Ne-Esperanta nomo. Lingvo: nespecifita">Horbatoviĉ</span>,<br> Kiuj estas multnombra, brava nobelaro,<br> Kaj malamas Soplicojn, pli ol de centjaro.</p>

 <p id="dj122">“Tiel mortis potenca estro, justa, pia;<br> Havis seĝojn,<a class="noto" title="Ligilo al “#noto-sinjoro-tadeo-2-14”" href="#noto-sinjoro-tadeo-2-14" id="sinjoro-tadeo-2-14">*</a> rubandojn, bastonegojn lia<span class="m dekstre">340</span> <br> Dom’; li, kampuloj-patro, frato nobelara,<br> Ne lasis, kiu venĝon tombe-ĵurus, filon!<br> Sed fidelajn servistojn. Mi, en sango kara,<br> Trempis mian rapiron, mian plum-fendilon,<br> (Verŝajne, ke vi aŭdis pri mia rapiro,<br> Fama en ĉiu sejmo, sejmeto, foiro);<br> Mi ĵuris, ke ĝin fendos nuk’ de Soplicano,<br> Serĉis ĝin dum invadoj,<a class="noto" title="Ligilo al “#noto-sinjoro-tadeo-2-15”" href="#noto-sinjoro-tadeo-2-15" id="sinjoro-tadeo-2-15">*</a> sejm’, foir’; kverele<br> Mi morthakis per sabro du, kaj du duele;<br> Unu-n mi ekbruligis en ligna kabano,<span class="m dekstre">350</span> <br> Kiam ni Koreliĉojn kun <span class="nomo" lang="und" title="Ne-Esperanta nomo. Lingvo: nespecifita">Rimŝa</span> invadis,<br> Li rostiĝis misgurne<a class="noto" title="Ligilo al “#noto-sinjoro-tadeo-2-16”" href="#noto-sinjoro-tadeo-2-16" id="sinjoro-tadeo-2-16">*</a>; mi ne kalkuladis<br> De kiuj mi fortranĉis orelojn. Ĉi-hore<br> De mi ricevis unu nenion memore!<br> Naska fratet’ de tiu lipharul’ fripona<br> Vivas ĝis nun, pro sia riĉec’, fanfarona;<br> De Horeŝkoj kastelon li tuŝas lim-strie,<br> Respektata distrikte, Juĝisto ĉi-tie!<br> Al li kastelon cedos vi? piedo lia,<br> Malinda, viŝos planke la sangon de mia<span class="m dekstre">360</span> <br> Estro? Ne! kiel longe animon sentantan<br> Havas Gervaz’, kaj forton, ke li mane levos<br> Sian fendilon, nune ĉe muro pendantan,<br> Tiel longe kastelon Soplic’ ne ricevos!”</p>

 <div id="noto-sinjoro-tadeo-2-14" class="noto "> <a class="noto" href="#sinjoro-tadeo-2-14">*</a> Tiu ĉi verso signifas, ke la Tablestro havis en sia familio senatorojn (seĝojn senatorajn), virojn ornamitajn per ordenaj rubandoj kaj hetmanojn (kun komandestraj bastonegoj).</div>

 <div id="noto-sinjoro-tadeo-2-15" class="noto "> <a class="noto" href="#sinjoro-tadeo-2-15">*</a> Invado (<span class="fremda" lang="und" title="Ne-Esperanta teksto. Lingvo: nespecifita">zajazd</span>), posedopreno de juĝe-rajtigito, per helpo de armita nobelaro, kiu plenumis la juĝan verdikton, anstataŭante la nesufiĉan policon.</div>

 <div id="noto-sinjoro-tadeo-2-16" class="noto "> <a class="noto" href="#sinjoro-tadeo-2-16">*</a> Tiu ĉi grasa fiŝo rostiĝas laŭdire en propra graso.</div>

 <p id="dj123">— “Ho! — kriis Grafo, manojn alsupre levante,<br> Mi antaŭsentis bone, ĉi murojn ŝatante!<br> Kvankam mi ne suspektis ilin pri tiela<br> Trezor’ da dramaj scenoj por rakonto bela!<br> Kiam mi el kastelo forpelos Soplicon,<br> Vi ricevos, en muroj, kastelestr’-oficon.<span class="m dekstre">370</span> <br> Via rakont’, Gervazo, interesas vere;<br> Domaĝe, vi ne gvidis min malfru-vespere;<br> Per mantel’ drapirite, mi sur ruinaĵoj<br> Sidus, kaj vi rakontus pri sangaj faraĵoj.<br> Domaĝe, vi rakontan talenton ne flegis!<br> Similajn tradiciojn mi aŭdis kaj legis;<br> En Anglujo, Skotujo, ĉiu lord-sidejo,<br> En Germanuj’, grafkorto — mortigoj-scenejo!<br> Ĉiu nobla, potenca ligo familia<br> Estas fama pro sanga perfidaĵo ia,<span class="m dekstre">380</span> <br> Post kiu, heredate, venĝo iras plue;<br> En Poluj’ ĉi okazon mi aŭdas unue.<br> Mi sentas, ke Horeŝka sang’, en mia koro,<br> Ion ŝuldas al gento kaj al propra gloro!<br> Jes! kun <span class="nomo" lang="und" title="Ne-Esperanta nomo. Lingvo: nespecifita">Soplica</span> rompos mi ĉian traktadon,<br> Se eĉ pistolon preni mi devus aŭ spadon!<br> Honor’-ordon’…” Ekiris li, per paŝ’ solena,<br> Kaj Gervazo lin sekvis, en silento plena.<br> Antaŭ pordego, Grafo rigardis kastelon;<br> Al si mem parolante, li saltis sur selon,<span class="m dekstre">390</span> <br> Kaj, al parol’, distrite, tian donis finon:<br> “Domaĝe, ke <span class="nomo" lang="und" title="Ne-Esperanta nomo. Lingvo: nespecifita">Soplica</span> ne havas edzinon,<br> Aŭ de filino ĉarmojn adori mi devus!<br> Kaj, amante, mi ŝian manon ne ricevus;<br> Estus nova konflikto de sentoj en dramo:<br> De koro kun la devo — de venĝo kun amo!”</p>

 <p id="dj124">Li spronis, la ĉevalo al bieno kuris;<br> Duaflanke ĉasistoj el arbar’ veturis.<br> Graf’, ĉas-amant’, apenaŭ pafistojn ekvidis,<br> Ĉion forgesis, rekte al ili rapidis;<span class="m dekstre">400</span> <br> Ĉe pordego, ĝardeno, barilo, pasante,<br> Li, ĉe baril’, vojturne, haltis rigardante.<br> Frukt-ĝardeno:</p>

 <p id="dj125">En vicoj staris frukt-arbaro,<br> Ombrante vastan kampon; malsupre bedaro.<br> Tie griza brasiko, kun kalvaĵo-klino,<br> Sidas, ŝajne meditas pri legom’-destino.<br> Silikvojn, en verdaĵon de karot’, plektante,<br> Staras fabo, okulojn mil al ĝi turnante.<br> Aliloke maiza or-tufo leviĝas;<br> Ie akvomelono dikventra vidiĝas,<span class="m dekstre">410</span> <br> Kiu for, malproksime de siaj trunketoj,<br> Ruliĝis, kiel gasto, al la ruĝaj betoj.</p>

 <p id="dj126">Bedojn tranĉas limetoj. Sur fosaĵoj ĉie<br> Staras, kvazaŭ sur gardo, kanabo serie —<br> Ĉi cipres’ de legomoj, rekta kaj verdanta;<br> Bedojn gardas kanaba odor’ penetranta:<br> Tra folioj ŝoviĝas vipero nenia,<br> Raŭpoj, insektoj, mortas de odor’ ilia.<br> Plu, de papav’ leviĝas blanka trunketaro;<br> Vi pensus, ke sidanta papilioj-aro<span class="m dekstre">420</span> <br> Flirtas sur ĝi flugile, ĉielarke-brile,<br> Diverskolore, hele, juvelar’-simile:<br> Pupilon logas tiom papavo-koloroj.<br> Kiel plenluno inter steloj, meze floroj<br> Ronda sunflor’, kun granda vizaĝo orflama,<br> Sekvas suno-iradon per alturn’ ĉiama.</p>

 <p id="dj127">Ĉe barilo, mallarĝaj levoj de tereno,<br> Sen arboj, sen arbustoj: kukumoj-ĝardeno.<br> Ili belkreskis; granda, vasta foliaro<br> Kovris la bedojn, kvazaŭ tapiŝa faldaro.<span class="m dekstre">430</span> <br> Meze iris knabino, en vesta blankaĵo,<br> Kaj dronis, ĝis genuoj, en maja verdaĵo;<br> Klinante sin, el bedoj ĝis sulketoj fore,<br> Ŝi kvazaŭ sur folioj naĝis, verd-kolore.<br> Pajlĉapel’ ŝirmis kapon de suna radio,<br> Du rozaj rubandetoj flirtis de tempio,<br> Kaj kelk bukloj de blondaj, malplektitaj ruloj;<br> Sur brak’ ŝi havis korbon, mallevis okulojn;<br> Kvazaŭ por kapt’ leviĝis ŝia dekstra mano.<br> Kiel knabino pelas fiŝetojn en bano,<span class="m dekstre">440</span> <br> Kun ŝia piedeto ludantajn, simile<br> Ŝi kun korbo, al frukto, sin klinas facile,<br> Laŭ puŝo de piedo, aŭ okul’-elekto.</p>

 <p id="dj128">Graf’, ravite de tiel mirinda aspekto,<br> Aŭdante for huf-batojn, al anoj li faris<br> Mano-signon por halto; do ili ekstaris.<br> Li, eltirinte kolon, fiksis la rigardon;<br> Kiel gruo, de l’ aro for, farante gardon,<br> Staras unupiede, vigl-atenti penas,<br> Por ne ekdormi, ŝtonon en la dua tenas.<span class="m dekstre">450</span> </p>

 <p id="dj129">Grafon vekis sur ŝultroj kaj tempi’ susuro:<br> Jen estis Pastro Vermo; en lia manplato<br> Balanciĝis, levita supren, nodoj-ŝnuro.<br> Li kriis: “Vi kukumojn volas? jen salato!<br> For, sinjor’, de l’ domaĝo! sur ĉi-tiu bedo,<br> Ne por vi estas frukto; ne helpos rimedo”.<br> Minacinte per fingro, kapuĉon alie<br> Li ŝovis kaj foriris. Grafo restis tie;<br> Pro subita obstaklo, ride kaj malbene,<br> Ĝardenon rerigardis li, sed jam ĝardene<span class="m dekstre">460</span> <br> Ŝi forestis; lumetis nur, en fenestreto,<br> Ŝia roza rubando kaj blanka robeto.<br> Kian vojon ŝi kuris, tion montras bedo:<br> Verda foli’, puŝita kure, de piedo,<br> Leviĝis, tremis, fine restis en trankvilo,<br> Kiel akvo, fendite de birda flugilo.<br> En loko, kie staris ŝi, ĵus forĵetite,<br> Korbet’ pigmesalika, funde renversite,<br> Perdinte siajn fruktojn, sur foli’ pendiĝis<br> Kaj ankoraŭ, sur verda ondo, balanciĝis.<span class="m dekstre">470</span> </p>

 <p id="dj130">Post moment’, ĉie estis solece, silente.<br> Graf’, rigardante domon, aŭskultis atente;<br> Li meditis; pafistoj senmove, senbrue,<br> Staris post li. La domo, mallaŭta unue,<br> Ekmurmuris, ekbruis, kiele malplena<br> Abeluj’, dum enflugo de svarmo revena.<br> Jen signo, ke el ĉaso gastoj reveturis,<br> Kaj servistoj, ĉe tabloj, laboreme kuris.</p>

 <p id="dj131">Efektive movado ekregis ĉambraron:<br> Oni portis botelojn, manĝojn, manĝilaron.<span class="m dekstre">480</span> <br> Viroj, kiel eniris, en vestoj de ĉaso,<br> Iradis tra la ĉambroj, kun teler’ aŭ glaso,<br> Manĝis, trinkis, aŭ, apud fenestr’-apogiloj,<br> Diskutis pri vertragoj, leporoj, pafiloj.<br> Juĝist’, Geĉambelanoj — ĉe tabl’; en angulo<br> Flustris fraŭlinoj; mankis ordo, laŭ regulo,<br> Observata ĉe taga kaj vespera manĝo;<br> Tio estis, en pola domo, nov-aranĝo:<br> Ĝin sinjoro Juĝisto toleras matene,<br> Kvankam li la senordon ne aprobas plene.<span class="m dekstre">490</span> </p>

 <p id="dj132">Diversa ankaŭ estis de manĝaĵoj vico;<br> Por sinjorinoj, pletoj kun kafo-servico.<br> Sur pletoj, ornamitaj per floroj-pentrado:<br> Arome vaporantaj kafkruĉoj el lado;<br> Tasoj, oritaj, el la porcelan’ sakslanda,<br> Kaj por ĉiu, kun kremo, poteto malgranda.<br> Kafon, kiel la pola, ne konas translimo;<br> En pola dom’ bonstata, laŭ malnov-kutimo,<br> Estas, por kaf-preparo, aparta virino,<br> Kafistin’; ŝi, el urbo aŭ el ŝip’ vicino,<a class="noto" title="Ligilo al “#noto-sinjoro-tadeo-2-17”" href="#noto-sinjoro-tadeo-2-17" id="sinjoro-tadeo-2-17">*</a><span class="m dekstre">500</span> <br> Prenas plej bonan specon de kafa grajnaro,<br> Kaj konas la sekretojn de trinkaĵ’-preparo;<br> Karbe-nigra, ĝi havas de sukcen’ klarecon,<br> Aromon de la mokko kaj miel’-densecon.<br> Bonan kremon bezonas kafo, mem-komprene;<br> Ĝi ne mankas vilaĝe; kafistin’, matene,<br> Kruĉojn alfajriginte, en laktejon iras,<br> Kaj, delikate, freŝan lakt-floron detiras,<br> En apartan, por ĉiu taso, belpoteton,<br> Ke ĝi ricevu propran sian krem-ŝeleton.<span class="m dekstre">510</span> </p>

 <div id="noto-sinjoro-tadeo-2-17" class="noto "> <a class="noto" href="#sinjoro-tadeo-2-17">*</a> Vicinoj (<span class="fremda" lang="und" title="Ne-Esperanta teksto. Lingvo: nespecifita">wiciny</span>), grandaj riverŝipoj sur Njemeno, per kiuj la litvanoj faras komercon kun Prusujo, flosigante grenon kaj prenante interŝanĝe koloniajn komercaĵojn.</div>

 <p id="dj133">Maljunulinoj trinkis kafon jam pli fruan;<br> Ili por si preparis nun manĝaĵon duan:<br> El varmega biero, kreme blankigita,<br> En kiu naĝis, floke, kaze’ pecigita.</p>

 <p id="dj134">Por viroj, fumaĵitaj kuŝas viandaĵoj:<br> Anseraj brustoj, ŝinkoj, de lango tranĉaĵoj;<br> Ĉio bonega, ĉio domo-maniera,<br> Kamene-fumaĵita, en fum’ junipera.<br> Oni enportis zrazojn<a class="noto" title="Ligilo al “#noto-sinjoro-tadeo-2-18”" href="#noto-sinjoro-tadeo-2-18" id="sinjoro-tadeo-2-18">*</a> por lasta donaĵo:<br> Ĉe Juĝisto, jen estis matena manĝaĵo.<span class="m dekstre">520</span> </p>

 <div id="noto-sinjoro-tadeo-2-18" class="noto "> <a class="noto" href="#sinjoro-tadeo-2-18">*</a> Zrazoj (<span class="fremda" lang="und" title="Ne-Esperanta teksto. Lingvo: nespecifita">zrazy</span>), stufitaj frapviando-ruletoj.</div>

 <p id="dj135">En du ĉambroj, diversaj rondoj sin kolektis:<br> Ĉe tablet’, maljunuloj sidejon elektis,<br> Parolis pri mastraĵoj progres’-manieraj,<br> Kaj pri caraj ukazoj,<a class="noto" title="Ligilo al “#noto-sinjoro-tadeo-2-19”" href="#noto-sinjoro-tadeo-2-19" id="sinjoro-tadeo-2-19">*</a> ĉiam pli severaj.<br> El la novaĵoj, kiuj pri milit’ rondiris,<br> Ĉambelan’ politikajn konkludojn eltiris.<br> Preninte okulvitrojn, de <span class="nomo" lang="und" title="Ne-Esperanta nomo. Lingvo: nespecifita">Vojski</span> filino<br> Amuze kart-aŭguris al Ĉambelanino.<br> De junuloj diskuto pri ĉaso, en dua<br> Ĉambro, ĝi estis malpli, ol kutime, brua;<span class="m dekstre">530</span> <br> Ĉar Asesor’, Rejento, grandaj parolistoj,<br> Konuloj de ĉasarto, plej bonaj pafistoj,<br> Ambaŭ sidis kontraŭe, kaj grumble koleris:<br> Instiginte vertragojn, ili cert-esperis<br> Venkon de siaj hundoj, kiam, sur ebeno,<br> Troviĝis ia bedo de kampula greno.<br> Tien kuris leporo; Stumpul’, Falk’ ĝin tenas,<br> Kiam Juĝist’ rajdantojn ĉe limo retenas.<br> Ili devis obei, kvankam grand-kolere;<br> Hundoj revenis solaj; kiu scias vere:<span class="m dekstre">540</span> <br> Ĉu la besto forkuris? kiu ĝin akiris?<br> Ĉu Stumpulo ĝin manĝis, ĉu Falko disŝiris?<br> Ambaŭ kune? Diversa estis punkt’ de vido,<br> Kaj la disputo daŭris plue, sen decido.</p>

 <div id="noto-sinjoro-tadeo-2-19" class="noto "> <a class="noto" href="#sinjoro-tadeo-2-19">*</a> Ukazoj, dekretoj, ordonoj en la nomo de l’ rusa imperiestro.</div>

 <p id="dj136">Maljuna <span class="nomo" lang="und" title="Ne-Esperanta nomo. Lingvo: nespecifita">Vojski</span> ambaŭ ĉambrojn trairante,<br> Kaj, distrite, partiojn ambaŭ rigardante,<br> Ĉasistojn, maljunulojn preterpasis mute;<br> Videble, ke alio lin okupas tute.<br> Li portas led-klakilon, haltas kun murmuro,<br> Meditas, fine — muŝon mortigas sur muro.<span class="m dekstre">550</span> </p>

 <p id="dj137">Tade’ kun Telimeno, inter ĉambroj, sole,<br> Staris sur porda sojlo, mez-interparole.<br> Ĉar estis, ĝis aŭdantoj, nur interspaceto,<br> Ili flustris. Nun scias Tade’: Onklineto<br> Telimen’, sinjorino estas riĉostata,<br> Kaj, kun li, ŝi ne estas kanone-ligata<a class="noto" title="Ligilo al “#noto-sinjoro-tadeo-2-20”" href="#noto-sinjoro-tadeo-2-20" id="sinjoro-tadeo-2-20">*</a><br> Per troa parenceco; kaj eĉ dube restas,<br> Ĉu Telimen’, por nevo, parencino estas.<br> Onkla fratin’? ĉar nomis ŝin tiel, sen senco,<br> Kunaj gepatroj, malgraŭ aĝo-diferenco.<span class="m dekstre">560</span> <br> Kaj poste, en ĉefurbo, tre longe vivante,<br> Ŝi, al Juĝisto, faris komplezojn konstante;<br> Tial ŝatas Juĝisto, ŝin tre estimante,<br> Ĉe la homoj, sin nomi frato, — eble vante;<br> Pro amikec’, ne donis ŝi la malpermeson.<br> Tade’, malpeza-kore, elaŭdis konfeson.<br> Mult-aliajn aferojn ili nun deklaris,<br> Kaj ĉion ĉi en unu momenteto faris.</p>

 <div id="noto-sinjoro-tadeo-2-20" class="noto "> <a class="noto" href="#sinjoro-tadeo-2-20">*</a> Tio signifas, ke ili ne estas tiel proksimaj geparencoj, ke, laŭ katolikaj ekleziaj reguloj (kanonoj), ili ne povus geedziĝi.</div>

 <p id="dj138">Sed en la ĉambro dekstre, kun incita tento,<br> Asesor’, preterpase, diris al Rejento:<span class="m dekstre">570</span> <br> “Ne povis ja sukcesi ĉaso en bieno<br> Tiel frue: ankoraŭ trunke-staras greno,<br> Kaj de kampuloj bedoj kun gren’ nefalĉita;<br> Do la Grafo ne venis, malgraŭ kart’ invita.<br> Grafo pruvis pri ĉaso tre bonan komprenon,<br> Priparolante ĉaso-tempon kaj terenon;<br> Li trans lim’ edukiĝis, ekde infaneco,<br> Kaj li diras, ke tio estas barbareco,<br> Ĉasi, kiel ĉi-tie, kun plena neglekto<br> De statut’-artikoloj, sen ia respekto<span class="m dekstre">580</span> <br> De ies kampolimoj, sur la fremdaj grundoj,<br> Sen posedant’-permeso; rajdi kun ĉashundoj,<br> Printempe kaj somere, tra kampoj, arbaroj;<br> Mortigi vulpon dum la ŝanĝado de haroj;<br> Pri leporin’ graveda tute ne atenti,<br> Kaj permesi al hundoj, ŝin morte-turmenti,<br> Kun domaĝ’ al bestaro. Grafo plend-atestas,<br> Ke, ĉe rusoj, pli granda civilizo estas:<br> Tie, pri ĉaso, estas ukazoj de caro,<br> Inspekto de polico, por kulpoj — punaro”.<span class="m dekstre">590</span> </p>

 <p id="dj139">Telimen’, al maldekstra flanko turniĝante,<br> Per batista tuketo ŝultrojn ventumante,<br> Diris: “Kiel mi panjon amas, Grafo pravis;<br> Mi konas ja Rusujon. Gesinjoroj havis<br> Dubojn, kiam mi diris: en multa rilato,<br> Laŭdon meritas vigla severec’ de l’ ŝtato.<br> En Petersburg’ mi estis ne foje, multfoje!<br> Ĉarma memor’ de bildoj, forpasintaj ĝoje!<br> Kia urb’! Vi ne estis en Petro-urbeto?<br> Urboplanon mi havas en la skribtableto.<span class="m dekstre">600</span> <br> Petersburganoj loĝas en ‘daĉo’ somere;<br> Daĉ’ — vilaĝo, vilaĝa palacet’, pli vere.<br> Mi loĝis palaceton tian, ĉe-rivere,<br> De l’ urbo nek tro fore, nek ĉe l’ urb’ senpere,<br> Sur negranda, intence ŝutita monteto:<br> Ho, kia dom’! Mi havas planon en tableto.<br> Jen, malfeliĉe, luis domon, ĉe la mia,<br> Suboficist’, polica esploranto ia;<br> Li havis kelk-vertragojn: vera turmentaro<br> Estas tia, kun hundoj, oficist’, najbaro!<span class="m dekstre">610</span> <br> Kiam, kun libro, iris mi ĝarden’-trankvilon,<br> Ĝui vesper’-malvarmon, kaj de luno brilon,<br> Tuj alkuris kaj svingis voston hundo lia,<br> Orelojn pintigante, kiele furia.<br> Mi timis, mia koro aŭguris multfoje<br> Pro hundoj malfeliĉon; finiĝis malĝoje:<br> Tra l’ ĝardeno promenis mi, en iu tago,<br> Kiam amaton mian sufokis vertrago.<br> Bolonjan’ estis ĉarma ido de hundino!<a class="noto" title="Ligilo al “#noto-sinjoro-tadeo-2-21”" href="#noto-sinjoro-tadeo-2-21" id="sinjoro-tadeo-2-21">*</a><br> Mi havis ĝin donace de princo <span class="nomo" lang="und" title="Ne-Esperanta nomo. Lingvo: nespecifita">Sukin</span>-o.<span class="m dekstre">620</span> <br> Hundet’ prudenta, vigla, kiel sciureto;<br> Ĝian portreton havas mi en skribtableto;<br> Ĝi kuŝis nun senvive; do min, pro ĉagreno,<br> Atakis korbatado, spasmoj, naŭzo, sveno.<br> Mi eble pli suferus, sed min, por feliĉo,<br> Vizitis <span class="nomo" lang="und" title="Ne-Esperanta nomo. Lingvo: nespecifita">Kozodusin</span>,<a class="noto" title="Ligilo al “#noto-sinjoro-tadeo-2-22”" href="#noto-sinjoro-tadeo-2-22" id="sinjoro-tadeo-2-22">*</a> Kiril’ <span class="nomo" lang="und" title="Ne-Esperanta nomo. Lingvo: nespecifita">Gavriliĉ</span>-o,<br> Kortega Grand-Ĉasestro, kaj, en ĝusta horo,<br> Demandis min pri kaŭzo de malbon-humoro,<br> Kaj igis oficiston per orel’ altiri:<br> Li venis pala, trema, pen-kapabla spiri.<span class="m dekstre">630</span> <br> — Graved-cervinon, tondris Kiril’, per hundaro<br> Vi ĉasis, en printempo, sub nazo<a class="noto" title="Ligilo al “#noto-sinjoro-tadeo-2-23”" href="#noto-sinjoro-tadeo-2-23" id="sinjoro-tadeo-2-23">*</a> de caro? —<br> Oficist’ konsterniĝis kaj ĵuri komencis,<br> Ke li, ankoraŭ ĉason fari, ne intencis;<br> Ke, kun granda permeso de Ĉasestro Granda,<br> Besto ŝajnas ne cervo, sed hund’ itallanda.<br> — Kion? kriis Kirilo, kanajl’! arogecon<br> Vi havus, koni ĉason, kaj de bestoj specon,<br> Pli, ol mi, <span class="nomo" lang="und" title="Ne-Esperanta nomo. Lingvo: nespecifita">Kozodusin</span>, cara Jegermajstro?<a class="noto" title="Ligilo al “#noto-sinjoro-tadeo-2-24”" href="#noto-sinjoro-tadeo-2-24" id="sinjoro-tadeo-2-24">*</a><br> Do, inter ni, tuj juĝon faros Policmajstro! —<span class="m dekstre">640</span> <br> Al Policmajstro oni esploron ordonas:<br> — Mi, diras <span class="nomo" lang="und" title="Ne-Esperanta nomo. Lingvo: nespecifita">Kozodusin</span>, ateston eldonas,<br> Kontraŭ li, ke jen estas ne hundo, sed cervo;<br> Juĝu, kiu pli bone ĉasobestojn konas! —<br> Policmajstro komprenis devon de la servo,<br> Pri malrespekto de la oficisto miris,<br> Kaj lin, flanke, per frata konsilo inspiris:<br> Do li, por lavi pekon, la kulpon konfesis.<br> Ĉasestro, pacigite, propeton promesis<br> Ĉe-l’ caro, kaj pli mildan el punoj-serio.<span class="m dekstre">650</span> <br> Finiĝis, ke vertragoj iris ligoŝnuron,<br> Kaj oficist’, por unu monato, en turon.<br> Tutvespere amuzis nin la historio;<br> Sekvatage rondiris anekdot’ pri tio,<br> Ke en juĝon pri hundo miksiĝis Ĉasestro,<br> Kaj mi scias, ke ridis mem imperiestro.”</p>

 <div id="noto-sinjoro-tadeo-2-21" class="noto "> <a class="noto" href="#sinjoro-tadeo-2-21">*</a> Bolonjano, speco de italaj hundetoj; la vortoj “de hundino” kaj “<span class="nomo" lang="und" title="Ne-Esperanta nomo. Lingvo: nespecifita">Sukin</span>-o” estas samsignifaj.</div>

 <div id="noto-sinjoro-tadeo-2-22" class="noto "> <a class="noto" href="#sinjoro-tadeo-2-22">*</a> La ĉasestra ŝerce-fantazia nomo <span class="nomo" lang="und" title="Ne-Esperanta nomo. Lingvo: nespecifita">Kozodusin</span> signifas: Kaprinsufokanto.</div>

 <div id="noto-sinjoro-tadeo-2-23" class="noto "> <a class="noto" href="#sinjoro-tadeo-2-23">*</a> Vulgare anstataŭ “tiel proksime” (de l’ rezidejo).</div>

 <div id="noto-sinjoro-tadeo-2-24" class="noto "> <a class="noto" href="#sinjoro-tadeo-2-24">*</a> Jegermajstro, ĉasestro; policmajstro, policestro en Rusujo.</div>

 <p id="dj140">Rid’ eksonis en ĉambroj. Juĝist’ kun amiko<br> Verm’, ludis mariaĵon<a class="noto" title="Ligilo al “#noto-sinjoro-tadeo-2-25”" href="#noto-sinjoro-tadeo-2-25" id="sinjoro-tadeo-2-25">*</a>; per atuta piko,<br> Ĵus al Verm’ penspiranta, Juĝisto atencon<br> Minacis, sed li aŭdis de l’ rakont’ komencon,<span class="m dekstre">660</span> <br> Kaj, levinte la kapon, ekinteresita,<br> Preta por bato, sidis kun karto levita,<br> Silentis kaj la Pastron timigis obstine,<br> Kaj, fine de l’ rakonto, damon metis fine,<br> Kaj diris ride: “Laŭdu kiu ajn de l’ pruso<br> Germanan civilizon, kaj ordon de l’ ruso;<br> La grandpoloj<a class="noto" title="Ligilo al “#noto-sinjoro-tadeo-2-26”" href="#noto-sinjoro-tadeo-2-26" id="sinjoro-tadeo-2-26">*</a> respektu prusan ĉas-oficon,<br> Procesadu pri vulpo, alvoku policon,<br> Por aresti ĉashundon, trans fremda kamplimo;<br> En Litvo, dank’ al Dio, laŭ malnov-kutimo,<span class="m dekstre">670</span> <br> Ĉasobestoj sufiĉas por ni kaj najbaroj,<br> Do, ĉe ni, malnecesaj estas ĉasobaroj;<br> Ankaŭ greno sufiĉas; ne malsatos homoj,<br> Se hundoj iom iras tra gren’ aŭ legomoj;<br> Nur de kampuloj bedojn mi ŝirmas severe”.</p>

 <div id="noto-sinjoro-tadeo-2-25" class="noto "> <a class="noto" href="#sinjoro-tadeo-2-25">*</a> “<span class="fremda" lang="und" title="Ne-Esperanta teksto. Lingvo: nespecifita">Mariage</span>”, speco de kartludo.</div>

 <div id="noto-sinjoro-tadeo-2-26" class="noto "> <a class="noto" href="#sinjoro-tadeo-2-26">*</a> Grandpolujo, la okcidenta parto de Polujo, kiu ampleksas ankaŭ la nunan prusan Provincon Poznanian.</div>

 <p id="dj141">Ekonom’, el maldekstra ĉambro, diris: “Vere,<br> Kaj ne mire: vi kare pagas ĉason tian.<br> Kampuloj eĉ kontentas, kiam en ilian<br> Grenon saltas vertrago, skuas spikoj-dekon:<br> Vi redonas al ili por tio sesdekon.<span class="m dekstre">680</span> <br> Ofte kampul’ ricevas taleron aldone.<br> Kredu, ke tio homojn influas malbone,<br> Arogantigas…” Kiel ekonomo plue<br> Argumentis, Juĝisto ne aŭdis, ĉar brue<br> Komenciĝis babiloj inter la diskutoj,<br> Anekdotoj, rakontoj kaj fine disputoj.</p>

 <p id="dj142">Tade’ kun Telimeno, tute forgesite,<br> Pri si memoris. — Tree sinjorin’ kontentis,<br> Vidante, ke Tadeon ŝi amuzas sprite;<br> Junulo, reciproke, ŝin bel-komplimentis.<span class="m dekstre">690</span> <br> Telimen’ ekparolis plimallaŭta-tone,<br> Tade’ simulis aŭdi apenaŭ duone;<br> Flustrantoj proksimiĝis do, pro bruoj-svarmo,<br> Ke lin vizaĝe ĉarmis ŝia frunto-varmo:<br> Tenante spiron, kaptis li per buŝo ŝian<br> Sopiron, per okuloj rigardon radian.</p>

 <p id="dj143">Inter la buŝoj fulmis subite ekbrilo:<br> Unue muŝ’, tuj poste, de <span class="nomo" lang="und" title="Ne-Esperanta nomo. Lingvo: nespecifita">Vojski</span> klakilo.</p>

 <p id="dj144">En Litvo, muŝ-abunda, ekzistas tiela<br> Aparta muŝoj-speco, nomata nobela;<span class="m dekstre">700</span> <br> Laŭ kolor’, form’, simila al vulgara ia,<br> Sed dikventra; pli larĝa estas brusto ĝia.<br> Fluge netolereble ĝi zumas kaj bruas,<br> Kaj arane’-teksaĵon per forto traskuas;<br> Enfalinte, tri tagojn ĝi zume sin movas,<br> Ĉar ĝi, kun araneo, interlukti povas.<br> Tion <span class="nomo" lang="und" title="Ne-Esperanta nomo. Lingvo: nespecifita">Vojski</span> observis; laŭ lia parolo,<br> El ĉi muŝo naskiĝas pli eta popolo:<br> Ĝi, inter muŝoj, kiel patrino abela;<br> Muŝoj pereos post la eksterm’ de-l’ nobela.<span class="m dekstre">710</span> <br> Vere, ke domestrino kaj prepost’ vilaĝa<br> Ne kredis je ĉi tiu konkludo kuraĝa,<br> Havante, pri muŝ-gento, komprenon alian;<br> Tamen <span class="nomo" lang="und" title="Ne-Esperanta nomo. Lingvo: nespecifita">Vojski</span> ne lasis for kutimon sian,<br> Vidante tian muŝon, postkuris nobelon.<br> Ĵus al li tia muŝo zumis en orelon;<br> Dufoje <span class="nomo" lang="und" title="Ne-Esperanta nomo. Lingvo: nespecifita">Vojski</span> svingis, bat’ maltrafe pasis,<br> Triafoje li preskaŭ fenestron frakasis;<br> Ĝis muŝo, surdigite de krakoj-teruro,<br> Vidante sur la sojlo homojn, ĉe forkuro,<span class="m dekstre">720</span> <br> Sin, malespere, inter du vizaĝojn ĵetis,<br> Kaj, tuj poste, de <span class="nomo" lang="und" title="Ne-Esperanta nomo. Lingvo: nespecifita">Vojski</span> mano ekbriletis.<br> Bat’ estis forta, kapoj disiĝis forsalte,<br> Kvazaŭ fulm’ duonigus arbotrunkon alte:<br> Ili forte batiĝis ambaŭ pordofoste,<br> Tiel, ke ambaŭ havis bluajn signojn poste.</p>

 <p id="dj145">Sed neniu rimarkis ĉi-tion, feliĉe,<br> Ĉar ĝisnunan diskuton laŭtan, sed sufiĉe<br> Ordan, finis eksplodo de bruoj-amaso;<br> Simile en arbaro, dum la vulpo-ĉaso,<span class="m dekstre">730</span> <br> Aŭdiĝas arboj-krako, bojado, pafanto;<br> Kaj jen, subite apron movis postrajdanto<br> Kaj signalis: ekbruis pafistoj, hundaro,<br> Kvazaŭ brue aŭdiĝus la tuta arbaro.<br> Same interparolo: malrapida iro<br> Ĝia trafas objekton, kiel apro-viro.<br> Ĉasistoj-apro estis nun disput’ furia<br> De Rejent’, Asesoro, pri hundar’ ilia;<br> Ĝi daŭris nur mallonge, sed faris tre multe;<br> Ili elĵetis tiom da vortoj insulte,<span class="m dekstre">740</span> <br> Ke, fine de kutimaj punktoj de l’ debato:<br> Pikvort’, koler’, provoko — sekvus pugnobato.</p>

 <p id="dj146">Do al ili ruliĝis, el la ĉambro dua,<br> Ĉiuj tra l’ pordo, kiel ondo rapidflua,<br> Forportis junan paron, sur sojlo starantan,<br> Al <span class="nomo" lang="und" title="Ne-Esperanta nomo. Lingvo: nespecifita">Janus</span>,<a class="noto" title="Ligilo al “#noto-sinjoro-tadeo-2-27”" href="#noto-sinjoro-tadeo-2-27" id="sinjoro-tadeo-2-27">*</a> duvizaĝa dio, similantan.</p>

 <div id="noto-sinjoro-tadeo-2-27" class="noto "> <a class="noto" href="#sinjoro-tadeo-2-27">*</a> Antikva roma diaĵo.</div>

 <p id="dj147"><span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, <span class="nomo" lang="und" title="Ne-Esperanta nomo. Lingvo: nespecifita">Telimena</span>, antaŭ ol sukcesis<br> Ordigi harojn, voĉoj minacaj jam ĉesis.<br> En ĉambroj sonis ride-miksita brueto;<br> Post kverel’, dank’ al Vermo, ekregis kvieto:<span class="m dekstre">750</span> <br> Li, maljunul’, sed ŝultre-vasta, korpulenta,<br> Kiam Asesor’ kuris al moŝto Rejenta,<br> Kiam ili minacis sin geste kaj vorte,<br> Li ambaŭ, je kolumoj, dorse kaptis forte,<br> Batis dufoje kapojn fortikajn iliajn,<br> Unu al dua, kiel pasko-ovojn iajn,<br> Kiel vojo-montrilo brakojn krucetendis,<br> Kaj en du ĉambr-angulojn la partiojn sendis.<br> Momenton brak-etende li staris en loko,<br> Kaj “<span class="fremda" lang="und" title="Ne-Esperanta teksto. Lingvo: nespecifita">Pax, pax, pax vobiscum</span>!”<a class="noto" title="Ligilo al “#noto-sinjoro-tadeo-2-28”" href="#noto-sinjoro-tadeo-2-28" id="sinjoro-tadeo-2-28">*</a> tondris lia voko.<span class="m dekstre">760</span> </p>

 <div id="noto-sinjoro-tadeo-2-28" class="noto "> <a class="noto" href="#sinjoro-tadeo-2-28">*</a> Latine: Paco, paco, paco kun vi!</div>

 <p id="dj148">Ekmiris, eĉ ekridis ambaŭ kontraŭuloj,<br> Kaj, pro estim’, ŝuldata al pastroj-dignuloj,<br> Ne insultis monaĥon, kaj, post tia provo,<br> Ne inklinis komenci kverelon de-novo.<br> Almozisto, vidante, ke iĝis silente,<br> Li ne serĉis triumfon por si, evidente,<br> Ne mallaŭdis partiojn per riproĉa tono,<br> Nur ordigis kapuĉon, kaj manojn al zono<br> Metinte, tuj eliris el ĉambro silente.</p>

 <p id="dj149">Ĉambelano, Juĝisto, sidiĝis momente<span class="m dekstre">770</span> <br> Inter ambaŭ partioj; kaj <span class="nomo" lang="und" title="Ne-Esperanta nomo. Lingvo: nespecifita">Vojski</span>, vekita<br> Kvazaŭ el ia revo, profunde-medita,<br> Stariĝis en la mezo, kaj iom tordinte<br> Sian grizan lipharon, jakon ordiginte,<br> Al societo turnis la fajran pupilon.<br> Kie laŭtiĝis, kiel pastro aspergilon,<br> Li, kvietige, svingis la ledan klakilon,<br> Kaj fine, grave supren levinte tenilon,<br> Kvazaŭ marŝal’-bastone<a class="noto" title="Ligilo al “#noto-sinjoro-tadeo-2-29”" href="#noto-sinjoro-tadeo-2-29" id="sinjoro-tadeo-2-29">*</a> ordonis silenton:</p>

 <div id="noto-sinjoro-tadeo-2-29" class="noto "> <a class="noto" href="#sinjoro-tadeo-2-29">*</a> Marŝal’-bastono, insigno de marŝalo, <abbr>t. e.</abbr> de sejma prezidanto.</div>

 <p id="dj150">“Silentu! li ripetis, kaj havu atenton,<span class="m dekstre">780</span> <br> Vi, plej bonaj ĉasistoj en distrikto nia!<br> Ĉu vi pensis pri sekvoj de skandalo tia?<br> Jen esper’ de Patrujo, nia junularo,<br> De kiu novan gloron havu ĉas-arbaro,<br> Domaĝe, jam preferas la ĉason neglekti,<br> Eble trovos motivon, por ĝin malrespekti,<br> Se tiuj, kiuj ŝuldas por imit’ modelojn,<br> El ĉaso nur alportas malpacon, kverelojn!<br> Ankaŭ volu respekti mian grizan haron;<br> Ĉar mi konis pli bonan ol vi ĉasistaron,<span class="m dekstre">790</span> <br> Kaj juĝis ilin, kiel arbitraciano.<br> Kiu ĉasist’ egalis tiam al <span class="nomo" lang="und" title="Ne-Esperanta nomo. Lingvo: nespecifita">Rejtan</span>-o?<br> Por aranĝi pelĉason, renkonti bestaron,<br> Ĉu por <span class="nomo" lang="und" title="Ne-Esperanta nomo. Lingvo: nespecifita">Bjalopjotroviĉ</span> vi trovus komparon?<br> Kie pafisto, kiel <span class="nomo" lang="und" title="Ne-Esperanta nomo. Lingvo: nespecifita">Ĵegota</span>, nobelo,<br> Pistol’-kugle trafanta leporon dum pelo?<br> Terajeviĉon konis mi; li aproviron<br> Iris renkonti, sole prenante rapiron;<br> Budreviĉon: kun urso lukti, li maltimis;<br> Tiajn virojn rigardi, arbaroj kutimis!<br> Kiel pacigis oni tiam disputantojn?<span class="m dekstre">800</span> <br> Prenis vet-garantion, elektis juĝantojn.<br> <span class="nomo" lang="und" title="Ne-Esperanta nomo. Lingvo: nespecifita">Oginski</span> arbar-hubojn cent, pro lup-kverelo,<br> <span class="nomo" lang="und" title="Ne-Esperanta nomo. Lingvo: nespecifita">Njesjolovski</span>, vilaĝojn kelk, perdis por melo!<br> Do vi, sinjoroj sekvu malnovan modelon,<br> Per malpli granda veto decidu kverelon.<br> Vorto — vento, neniam finiĝas diskuto;<br> Domaĝe eĉ, sekigi buŝon per disputo.<br> Do arbitracianojn elektu komence;<br> Kion ili verdiktos, fidu konscience.<br> Ke Juĝisto permesu, kuri eĉ tritikon,<span class="m dekstre">810</span> <br> Al postrajdant’, mi petos Juĝiston amikon.<br> Mi esperas ricevi la grandan favoron”.<br> Dirante, je genuoj li premis sinjoron.</p>

 <p id="dj151">— “Ĉevalon mi, Rejento, metas kun jungaĵo,<br> Kaj promesas ankoraŭ, kun ofic’-skribaĵo,<br> Al Juĝisto ĉi tiun ringon garantian”.<br> — “Mi, Asesor’, demetas or-kolaĵon mian,<br> Lacertlede-kovritan, kun ringoj el oro,<br> Kun silk-teksa gvidilo, de arta laboro;<br> Sur ĝi juvelo lumas per mirinda brilo.<span class="m dekstre">820</span> <br> Mi volis tion doni herede al filo,<br> Se mi edziĝus; tiun memoraĵon lasis<br> Al mi princo <span class="nomo" lang="und" title="Ne-Esperanta nomo. Lingvo: nespecifita">Dominik</span>,<a class="noto" title="Ligilo al “#noto-sinjoro-tadeo-2-30”" href="#noto-sinjoro-tadeo-2-30" id="sinjoro-tadeo-2-30">*</a> kiam ni pelĉasis<br> Kun princ’ marŝal’ Sanguŝko, <span class="nomo" lang="und" title="Ne-Esperanta nomo. Lingvo: nespecifita">Mejen</span> generalo,<a class="noto" title="Ligilo al “#noto-sinjoro-tadeo-2-31”" href="#noto-sinjoro-tadeo-2-31" id="sinjoro-tadeo-2-31">*</a><br> Kaj mi ĉiujn provokis al hund-vetbatalo.<br> Ĉas-histori’ ne aŭdis pri tia kombino:<br> Mi kaptis ses leporojn per unu hundino!<br> Ni ĉasis en Kupiska erikeja valo;<br> Princo <span class="nomo" lang="und" title="Ne-Esperanta nomo. Lingvo: nespecifita">Radzivil</span> saltis de sia ĉevalo,<br> Emocie alpremis gloran Milvon mian,<span class="m dekstre">830</span> <br> Kaj, fervore, trifoje kisis kapon ŝian,<br> Kaj trifoje, sur buŝon, frapinte hundinon,<br> Li diris: Mi vin nomas de Kupisk’ princinon. —<br> Tiel Bonapart’ siajn ĉefestrojn princigas,<br> <em>Laŭ lokoj, kiujn ili per venkoj glorigas”.</em></p>

 <div id="noto-sinjoro-tadeo-2-30" class="noto "> <a class="noto" href="#sinjoro-tadeo-2-30">*</a> <span class="nomo" lang="und" title="Ne-Esperanta nomo. Lingvo: nespecifita">Dominik</span> princo <span class="nomo" lang="und" title="Ne-Esperanta nomo. Lingvo: nespecifita">Radziwiłł</span>, granda ŝatanto de ĉaso; li elmigris en la Varsovian Grand-Duklandon kaj proprakoste li formis kavalerian regimenton, kiun li mem komandis. Li mortis en Francujo en <abbr>j.</abbr> 1813. Kun li estingiĝis la vira linio de princoj en <span class="nomo" lang="und" title="Ne-Esperanta nomo. Lingvo: nespecifita">Ołyka</span> kaj <span class="nomo" lang="und" title="Ne-Esperanta nomo. Lingvo: nespecifita">Nieśwież</span>, plej eminentaj grandsinjoroj en Polujo kaj eble en Eŭropo.</div>

 <div id="noto-sinjoro-tadeo-2-31" class="noto "> <a class="noto" href="#sinjoro-tadeo-2-31">*</a> Generalo <span class="nomo" lang="und" title="Ne-Esperanta nomo. Lingvo: nespecifita">Mejen</span> distingiĝis en la nacia milito dum la tempo de <span class="nomo" lang="und" title="Ne-Esperanta nomo. Lingvo: nespecifita">Kościuszko</span>. Ĝis nun oni montras en Vilno la remparojn de <span class="nomo" lang="und" title="Ne-Esperanta nomo. Lingvo: nespecifita">Mejen</span>.</div>

 <p id="dj152">Telimen’, por ne aŭdi pluan disputaron,<br> Volis iri en korton, sed ŝi serĉis paron;<br> El hok’ ŝi prenis korbon. “Sinjoroj deziras,<br> Ŝajne, resti en ĉambro; mi — al fungoj iras:<br> Kiu bonvolas, sekvu!” Ĉi-tion dirante,<span class="m dekstre">840</span> <br> Ruĝan kaŝmiran ŝalon ĉirkaŭ kap’ volvante,<br> Ĉambelanan ŝi prenis je man’ filineton,<br> Ĝis maleol’, per dua, levante robeton.<br> Tade’, post ŝi, silente al fungoj rapidis.</p>

 <p id="dj153">Juĝist’ promen’-intencon ĝojigite vidis,<br> Kiel rimedon, rompi krian disputaron;<br> Do li vokis: “Sinjoroj, iru en arbaron!<br> Kun plej bela ruĝfungo, kiu tablen venos,<br> Ĉe plej bela fraŭlino sidlokon li prenos:<br> Kaj ŝin, li mem elektos. Se fraŭlino trovos,<span class="m dekstre">850</span> <br> Plej belan fraŭlon preni, ŝi mem al si povos”.</p>

 </div>

 <div class="chapitro" id="sinjoro-tadeo-3"> <h3 id="dj154">Libro <span class="num" title="">III</span>.</h3> <p id="dj155">Koketado.</p>

 <p id="dj156">Ekskurso de Grafo en ĝardenon. — La mistera nimfo paŝtas anserojn. — Simileco de fungo-kolektado al promenado de elizeaj ombroj. — Specoj de fungoj. — <span class="nomo" lang="und" title="Ne-Esperanta nomo. Lingvo: nespecifita">Telimena</span> en la sanktejo de meditado. — Interkonsiliĝo pri la estonteco de Tadeo. — Grafo kiel pejzaĝisto. — De Tadeo pentristaj rimarkoj pri arboj kaj nuboj. — De Grafo opinioj pri arto. — Sonorilo. — Bileto. — Urso, sinjoro!</p>

 <p id="dj157">Graf’ ĉevalon haltigis ĉiam, dum reveno,<br> Kaj rigardis, turnante kapon, al ĝardeno;<br> Al li refoje ŝajnis, ke, el fenestreto,<br> Ekbrilis pure blanka, mistera robeto,<br> Kaj, ke io malpeza defalis el-alte,<br> Kaj momente trakuris tut-ĝardenon salte;<br> Inter verdaj kukumoj ree lumis io:<br> El nubeto eliĝas tiel sun-radio<br> Kaj, inter glebo, trafas silikan buleton<br> Aŭ, sur verda herbejo, akvan vitraĵeton.<span class="m dekstre">10</span> </p>

 <p id="dj158">Graf’ desaltis, hejmsendis servistaron sian,<br> Kaj mem sekrete iris ĝardenon magian:<br> Li alkuris barilon, apertaĵon trovis,<br> Kiel lup’ en ŝafejon, mallaŭte sin ŝovis.<br> Malfeliĉe, li puŝis sekan gros-arbeton:<br> Ĝardenistino kvazaŭ ektimis brueton;<br> Ŝi rigardis ĉirkaŭe, sed nenion vidis,<br> Tamen, al dua flanko de l’ ĝarden’, rapidis:<br> Grafo, flanke, tra granda ĉeval’-rumeksaro,<br> Tra lap-folioj, herboj, sur finaĵoj-kvaro,<span class="m dekstre">20</span> <br> Rampis mallaŭte, kiel rano eksaltante.<br> Li vidis mirindaĵon, kapon elmetante:</p>

 <p id="dj159">Kelk-ĉerizujoj kreskis tie en ĝardeno;<br> Inter ili, intence kunmiksita greno:<br> Tritik’, horde’ liphara, fabo kaj maizo,<br> Eĉ arbustoj kaj floroj, milio kaj pizo.<br> Al sia kort-birdaro, tian, kort-estrino<br> Elpensis ĝardeneton: fama domestrino<br> <span class="nomo" lang="und" title="Ne-Esperanta nomo. Lingvo: nespecifita">Kokoŝnicka</span>, kun patra Jendikoviĉ-nomo.<a class="noto" title="Ligilo al “#noto-sinjoro-tadeo-3-1”" href="#noto-sinjoro-tadeo-3-1" id="sinjoro-tadeo-3-1">*</a><br> Ŝia invent’ epokon prezentas en domo-<span class="m dekstre">30</span> <br> Mastrumado; hodiaŭ jam ĉie konata,<br> Tiam ankoraŭ, kiel novaĵo, donata<br> Al nemultaj personoj, kaj kiel sekreto,<br> Ĝis kalendar’ ĝin presis, sub titol’: “Rimedo<br> Je akcipitroj, milvoj, aŭ nova procedo<br> Eduki kort-birdaron” — jen la ĝardeneto.</p>

 <div id="noto-sinjoro-tadeo-3-1" class="noto "> <a class="noto" href="#sinjoro-tadeo-3-1">*</a> Nomoj ŝerce-fantaziaj; <span class="fremda" lang="und" title="Ne-Esperanta teksto. Lingvo: nespecifita">kokosz</span> = kokino, klukulino; <span class="fremda" lang="und" title="Ne-Esperanta teksto. Lingvo: nespecifita">jędyk</span> (<span class="fremda" lang="und" title="Ne-Esperanta teksto. Lingvo: nespecifita">indyk</span>) = meleagro.</div>

 <p id="dj160">Do, apenaŭ la koko, kiu gardon faras,<br> Supren levinte bekon, senmove ekstaras,<br> Kaj al flanko deklinas kapon la krestulo,<br> Ke pli facile celu ĉielon okulo,<span class="m dekstre">40</span> <br> Ekvidas akcipitron inter nubetaro<br> Kaj krias: — tuj ĝardenon kuras kokinaro;<br> Eĉ anseroj kaj pavoj, kaj, alarm’-terure,<br> Kolomboj el tegmento rifuĝas forkure.</p>

 <p id="dj161">Sur ĉiel’ ne vidiĝis, en momento nuna,<br> Malamiko. Nur, kontraŭ fajrobrulo suna,<br> Birdoj per grena bosko sin ŝirmas agrable,<br> Kuŝas sur herbokovro, aŭ baniĝas sable.</p>

 <p id="dj162">Inter la birdaj, homaj sin levis kapetoj,<br> Senkovraj, kun mallongaj haroj, kiel lino;<span class="m dekstre">50</span> <br> Koloj nudaj ĝis ŝultroj; inter infanetoj,<br> Pli alta kape, haroj pli longaj — knabino.<br> Post idoj sidis pavo; ringoj de plumaĵo<br> Disvastiĝis en arkon koloran, ĉielan,<br> Sur kiu blond-kapetoj, kiel sur pentraĵo,<br> Brilis, ĵetite sur la fonon blu-malhelan,<br> Konturite de pavaj okuloj, en greno,<br> Kiel steloj-kroneto en aer’-sereno,<br> Meze de la maizaj bastonetoj oraj,<br> Angla herbo, en strioj arĝento-koloraj,<span class="m dekstre">60</span> <br> Merkurial’ korala, alteoj verdantaj,<br> Kies formoj, koloroj, kune miksiĝantaj,<br> Kunplektis kvazaŭ kradon, el or’ kaj arĝento,<br> Kiel kurten’ malpeza, moveblan de vento.</p>

 <p id="dj163">Super densaĵ’, kolora, spik-, trunketoj-plena,<br> Papili’-helnebulo pendis baldakena:<br> Ĉi “avin’-papilioj” kun kvar flugiletoj,<br> Malpezaj, diafanaj, kiel vitraĵetoj,<br> Pendante en aero, pen-videblaj estas,<br> Kaj, kvankam zumas, ŝajne tut-senmovaj restas.<span class="m dekstre">70</span> </p>

 <p id="dj164">Knabino svingis tufon per mano levita,<br> Similan al pav-pluma fasko kunplektita;<br> Ŝi forpelis, laŭŝajne, el kap’ de infano<br> Papilian or-pluvon. En la dua mano<br> De ŝi, lumetas io kornforma, or-brila,<br> Al vazo por infanoj-nutrado simila:<br> Ĉar ĝin vice al buŝoj almetis knabino,<br> Kvazaŭ oran abundo-kornon de feino.</p>

 <p id="dj165">Sed ŝi turnadis kapon, kvankam okupata,<br> Al gros-arbusto, pro la bruet’, memorata,<span class="m dekstre">80</span> <br> Sen sci’, ke atakanto, tra l’ bedar’, silente,<br> El kontraŭflank’, proksime alrampis, serpente:<br> Ĝis, el lapoj saltinte, li staris proksime,<br> For kvar bedojn, kaj kline-salutis estime.<br> Ŝi jam deturnis kapon, levis brakojn alte,<br> Kiel garul’, ektime, por forflugi salte;<br> Jam foliojn alblovis piedetoj-spiro,<br> Kiam infanoj, time, pro fremdul’-eniro,<br> Kaj pro knabin’-forkuro, ekkriis momente.<br> Ŝi, aŭdante, eksentis, ke, tre malprudente<span class="m dekstre">90</span> <br> Estus, lasi idetojn en terur’ kaj sole,<br> Kaj, haltante, revenis, kvankam kontraŭvole,<br> Kiel laŭ sorĉalvoko spirit’, malvolonte;<br> Ŝi alkuris, kun ido plej kria ludonte,<br> Sidiĝis kaj sur sinon prenis la infanon,<br> Sur duan, karesvorte, ŝi metis la manon:<br> Ili, trankviliĝinte, premis per manetoj<br> Kaj kapetoj genuojn ŝiajn, laŭ birdetoj<br> Sub flugil’ de patrino. Ŝi diris: “Ĉu bone,<br> Ĉu bele, tiel krii? Timos senbezone<span class="m dekstre">100</span> <br> Vin la sinjor’. Ne venis kun sak’ almozulo,<br> Sed gast’, sinjoro bona, vidu, jen belulo!”</p>

 <p id="dj166">Ŝi ekrigardis: Grafo, per ridet’ afabla,<br> Ŝajne dankis por tiom da laŭdo agrabla;<br> Ŝi mallevis okulojn, tion rimarkinte,<br> Kaj, kiel roz-burĝono, tute roziĝinte.</p>

 <p id="dj167">Vere, li estis bela: mezkreska, ovalan<br> Havis vizaĝon, freŝan, kvankam iom palan;<br> Okuloj — bluaj, mildaj; helblonda longharo:<br> Sur ĝi folioj, viloj, kiujn, el herbaro,<span class="m dekstre">110</span> <br> Graf’ deŝiris, tra bedoj rampante vizite,<br> Kaj kiuj verdis, kiel krono, malplektite.</p>

 <p id="dj168">“Ho vi! li diris, kia vin honoras nomo,<br> Ĉu diaĵo aŭ nimfo, spirit’ aŭ fantomo!<br> Diru: ĉu propra-vole vi sur teron venis,<br> Aŭ vin, sur valo, fremda potenco katenis?<br> Ho! mi divenas: certe rifuzit’- amanto,<br> Potenca grandsinjoro, ĵaluza zorganto,<br> En ĉi parko vin gardas, kiel ensorĉitan!<br> Vi indas kavaliroj-batalon armitan,<span class="m dekstre">120</span> <br> Kaj iĝi de romanoj heroino; bela!<br> Malkovru la misterojn de sorto kruela:<br> Jen savonto! Al gesto via, de ĉi horo<br> Obeas mia brako, kiel mia koro.”<br> Li etendis la brakon.</p>

 <p id="dj169">Ŝi roziĝis honte,<br> Sed, kun gaja vizaĝo, aŭskultis volonte;<br> Kiel infanon logas bildar’ helkolora,<br> Kaj ludmarkoj amuzas ĝin per brilo ora,<br> Ĝis ekkon’ de valoro: same ŝi, aŭskulte,<br> Kaptis belvortojn, kiujn komprenis malmulte.<span class="m dekstre">130</span> <br> Kaj fine ŝi demandis: “Vi venas el kie,<br> Sinjor’? kaj kion serĉas sur bedoj ĉi-tie?”</p>

 <p id="dj170">Graf’ malfermis okulojn, konfuze, mirante,<br> Silentis; alparolo-tonojn mallevante,<br> Li diris: “Fraŭlineto, pardonu! Laŭvide<br> Mi ĝenis ludojn; kuris mi tiel rapide<br> Matenmanĝi; malfrui tro mi ne dezirus;<br> Vi scias, ke, sur vojo, mi ĉirkaŭe irus;<br> Tra l’ ĝardeno pli rekte al domo biena…”<br> Knabino diris: “Tie estas voj’ ebena;<span class="m dekstre">140</span> <br> Jen vojet’; ne difektu, moŝto, la bedetojn…”<br> “Ĉu dekstre aŭ maldekstre?” la moŝto sinjora<br> Demandis. Ŝi, levinte bluajn okuletojn,<br> Rigardis lin, laŭŝajne, kun sciem’ esplora;<br> Ĉar domo, for mil paŝojn, tut-videble staris,<br> Kaj Graf’ demandis vojon? sed li tion faris,<br> Por ion diri, serĉe je motivo ia. —<br> “Fraŭlin’, vi tie loĝas, proksime de via<br> Ĝardeno, aŭ vilaĝe? Mi, en domo, laste,<br> Vin ne vidis… Vi eble ĵus alvenis gaste?”<span class="m dekstre">150</span> <br> Knabino skuis kapon. — “Pardon’, fraŭlineto,<br> Vi loĝas tie ĉambron, kun ĉi fenestreto?”</p>

 <p id="dj171">Li pensis: ne estante roman’-heroino,<br> Ŝi tamen estas juna, belega knabino.<br> Ofte granda animo, granda pens’, kaŝite,<br> En solec’, kiel rozo en arbar’, subite<br> Ekfloras; ĝin elportu en mondon, sunbrilon,<br> Kaj rigardantoj miros da koloroj milon!</p>

 <p id="dj172">Ĝardenistino dume stariĝis silente;<br> Idon, sur brak’ pendantan, ŝi levis atente;<span class="m dekstre">160</span> <br> Duan ŝi mane-prenis, kaj kelkajn postiris,<br> Kiel anseridaron, pele, tra l’ ĝardeno.<br> Turniĝinte: “Ĉu povas sinjoro, ŝi diris,<br> Mian birdaron ree peli al la greno?”<br> — “Mi birdojn pelu?” kriis Grafo, mirigite…<br> Ŝi dume malaperis, per arboj kovrite.<br> Momenton, el spaliro, tra verdaĵo maja,<br> Tralumis io, kvazaŭ okulparo gaja.</p>

 <p id="dj173">La Grafo staris sole, antaŭ la spaliro.<br> Lia animo, kiel ter’, post sun-subiro,<span class="m dekstre">170</span> <br> Malvarmiĝis, prenante kolorojn malhelajn;<br> Li ekrevis, sed sonĝojn li havis nebelajn.<br> Vekite, li ne sciis, kiun li koleris:<br> Domaĝe, li malmulte trovis, tro esperis!<br> Kiam tra bedoj rampis li, al paŝtistino,<br> Brulis en lia kapo, saltis kor’ en sino:<br> Mil ĉarmojn por mistera nimfo li elektis,<br> Ŝin vestis en miraĵojn, tiom li konjektis!<br> Ĉion trovis alie. Jes, vizaĝo ŝia —<br> Bela, tali’ — gracia, sed senproporcia!<span class="m dekstre">180</span> <br> Kaj vizaĝa moleco, ruĝiĝa viveco,<br> Pruvas pri simplanima, troa feliĉeco!<br> Penso ankoraŭ dormas, kor’ — nenionfara;<br> Ĉiu respondo — tiel vilaĝa, vulgara!<br> “Kial iluziiĝi? li kriis, misterojn<br> De l’ nimfo mi divenas: ŝi paŝtas anserojn!”</p>

 <p id="dj174">Kun malaper’ de nimfo, tuta sorĉ-vidaĵo<br> Aliiĝis: rubandoj, la ĉarma kradaĵo<br> El or’, arĝent’, domaĝe! estis pajl’ en vero?</p>

 <p id="dj175">Grafo, manojn plektante, rigardis al tero,<span class="m dekstre">190</span> <br> Al herbe-kunligita agrosta garbeto,<br> Kiun li opiniis plumofasko pava.<br> Li ne forgesis vazon: ora verŝileto,<br> Abundo-korno — estis karoto ruĝflava!<br> Li vidis, kiel ido ĝin manĝis avide!<br> Do pasis for miraĵo! ĉarmo! sorĉ’! rapide.</p>

 <p id="dj176">Tiel knabo, ĉe vido de flor’ cikoria,<br> Logite de silkaĵo mola, blua ĝia,<br> Kareseme aliras, blovas: tuj, forfluge,<br> Tuta flor’, en aero, disfalas lanuge;<span class="m dekstre">200</span> <br> Kaj, en mano, ekvidas esplorant’ scivola:<br> Nuda trunk’, de grizverda herbo, restis sola.</p>

 <p id="dj177">Graf’ surpremis ĉapelon, same revenante,<br> Kiel li venis, sed la vojon rektigante,<br> Li sur legomoj, floroj, grosarbustoj, iris.<br> Transsaltinte barilon, fine li ekspiris!<br> Al knabin’ li parolis pri manĝo matena:<br> Eble ĉiuj jam scias pri lia ĝardena<br> Renkonto, antaŭ domo? eble serĉi iros?<br> Rimarkinte forkuron, kion ili diros?<span class="m dekstre">210</span> <br> Do, revene, klinante sin apud barilo,<br> Ĉirkaŭ limetoj, herboj, post turniĝoj-milo,<br> Li troviĝis, kontente, sur vojo ebena,<br> Kiu rekte kondukis al domo biena.<br> Rigardi la ĝardenon, li zorge evitis,<br> Kiel ŝtelist’ grenejon; ke ne pensu iu,<br> Ke li volas viziti ĝin, aŭ jam vizitis;<br> Sed singardeman Grafon observis neniu.<br> Li vidis flanke, dekstre: estis situita</p>

 <p id="dj178">Betularo maldensa, herbkovre-sternita.<span class="m dekstre">220</span> <br> Sur la herba tapiŝo, tra blanka trunkaro,<br> Sub tendo de pendiĝa, majverda branĉaro,<br> Svarmis multo da formoj, strange moviĝantaj,<br> Kvazaŭ dancus, ĉe luno, fantomoj vagantaj;<br> En nigra kaj malvasta, stranga vest’, kelk-iaj,<br> En longa, dislasita, neĝblanka, aliaj,<br> Tiu kap’ sub ĉapelo, vasta barelringe,<br> Alia nuda; tiuj kvazaŭ nubon pasas,<br> Kaj, post kapo, laŭ vento, vualojn dislasas,<br> Tiratajn, kiel vostoj de kometoj, svinge.<span class="m dekstre">230</span> <br> Ĉiu alia-poze: tiuj, terfiksitaj,<br> Turnas nur per okuloj siaj mallevitaj;<br> Tiu rigardas rekte, dormeme paŝante,<br> Kiel sur ŝnur’, neniel al flanko turniĝas:<br> Kaj ĉiuj, al diversaj flankoj, alkliniĝas<br> Ĝis al ter’, kapoklinojn kvazaŭ dediĉante.<br> Se ili renkontiĝas, ili preteriras,<br> Nek parolas, nek ian saluton eldiras,<br> En sin profundiĝinte. Grafo, por komparo,<br> Vidis en ili bildon: elize’-ombraro,<span class="m dekstre">240</span> <br> De doloroj kaj zorgoj jam libera plene,<br> Vagas trankvile, mute, tamen malserene.</p>

 <p id="dj179">Kiu divenus, ke la malmulte sinmovaj,<br> Silentaj homoj estas konatoj malnovaj?<br> Ili iris, post brua manĝado matena,<br> Al fungokolektado, laŭ rito solena.<br> Kiel homoj prudentaj, ili moderigas<br> Siajn parolojn, movojn, ilin konformigas,<br> En ĉiu cirkonstanco, al loko kaj horo.<br> Do, antaŭ ol ekiri post mastro sinjoro,<span class="m dekstre">250</span> <br> Ili prenis la pozojn kaj vestojn aliajn:<br> Servantajn al promeno, blankajn lin-mantelojn,<br> Kiuj ŝirmas desupre kontuŝojn iliajn;<br> Kaj, sur la kapojn, ili metis pajlĉapelojn,<br> Do similas animojn, la purgatoriajn.<br> Junular’ samvestita, ekster Telimeno<br> Kaj kelkaj, sin vestantaj france.</p>

 <p id="dj180">Nova sceno<br> Por Graf’: li ĝin ne konis, la moron ne vidis,<br> Do li, tre mirigite, en boskon rapidis.</p>

 <p id="dj181">Fungoj estis abunde. De fraŭlar’ ŝatataj:<span class="m dekstre">260</span> <br> Ruĝovangaj “vulpinoj”,<a class="noto" title="Ligilo al “#noto-sinjoro-tadeo-3-2”" href="#noto-sinjoro-tadeo-3-2" id="sinjoro-tadeo-3-2">*</a> en kanto glorataj<br> Simboloj de virgeco, sen verma difekto;<br> Strange, neniam sidas sur ili insekto.<br> Fraŭlinoj “arbaranon” ĉasas la gracian,<br> Kiun fungoj, en kanto, nomas ĉefon sian.<a class="noto" title="Ligilo al “#noto-sinjoro-tadeo-3-3”" href="#noto-sinjoro-tadeo-3-3" id="sinjoro-tadeo-3-3">*</a><br> Ĉiuj serĉas “ruĝulon”; kreske ĝi modestas,<br> Malpli fama en kantoj, plej bongusta estas,<br> Ĉu aŭtune aŭ vintre, freŝa aŭ salita.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> ĉasas je “muŝo-morto” amanita.</p>

 <div id="noto-sinjoro-tadeo-3-2" class="noto "> <a class="noto" href="#sinjoro-tadeo-3-2">*</a> La traduko imitas la popolajn nomojn; la botanikaj latinaj estas: Vulpino — <span class="fremda" lang="und" title="Ne-Esperanta teksto. Lingvo: nespecifita">cantharellus cibarius</span>; arbarano — <span class="fremda" lang="und" title="Ne-Esperanta teksto. Lingvo: nespecifita">boletus edulis</span>; ruĝulo — <span class="fremda" lang="und" title="Ne-Esperanta teksto. Lingvo: nespecifita">lactaria deliciosa</span> (<span class="fremda" lang="und" title="Ne-Esperanta teksto. Lingvo: nespecifita">agaricus deliciosus</span>); muŝomorto — <span class="fremda" lang="und" title="Ne-Esperanta teksto. Lingvo: nespecifita">agaricus</span> (<span class="fremda" lang="und" title="Ne-Esperanta teksto. Lingvo: nespecifita">amanita</span>) <span class="fremda" lang="und" title="Ne-Esperanta teksto. Lingvo: nespecifita">muscarius</span>; rusuleto — <span class="fremda" lang="und" title="Ne-Esperanta teksto. Lingvo: nespecifita">russula</span>; kaprido — <span class="fremda" lang="und" title="Ne-Esperanta teksto. Lingvo: nespecifita">boletus luteus</span>; funeleto — <span class="fremda" lang="und" title="Ne-Esperanta teksto. Lingvo: nespecifita">cantharellus aurantiacus</span>; blankulo — <span class="fremda" lang="und" title="Ne-Esperanta teksto. Lingvo: nespecifita">lactaria piperata</span>; polvulo — <span class="fremda" lang="und" title="Ne-Esperanta teksto. Lingvo: nespecifita">lycoperdon</span>.</div>

 <div id="noto-sinjoro-tadeo-3-3" class="noto "> <a class="noto" href="#sinjoro-tadeo-3-3">*</a> Unu el litvaj popolkantoj parolas pri fungoj, militirantaj sub komando de “arbarano”.</div>

 <p id="dj182">Aliaj fungoj estas malŝatataj juste,<span class="m dekstre">270</span> <br> Kiel san-malutilaj, aŭ malbonaj guste.<br> Sed eĉ ili utilas: ĉar, nutrante bestojn,<br> Ornamas boskon, donas al insektoj nestojn.<br> Sur verda herbotuko, kvazaŭ da malgrandaj<br> Tablovazetoj vico, staras rondo-randaj<br> “Rusuletoj” arĝentaj, flavaj kaj ruĝhelaj,<br> Kvazaŭ, kun vin’ diversa, pokaletoj belaj;<br> “Kaprido” renversita funde belpoteto;<br> “Funeleto” gracia ĉampan’-kaliketo;<br> Plue “blankuloj”, rondaj, blankaj, larĝaj, plataj,<span class="m dekstre">280</span> <br> Kiel laktplenaj tasoj, en Saksuj’ farataj;<br> Globoforma, per nigra polvo, plenigita<br> “Polvul’” kiel piprujo; — de aliaj, nomoj<br> Konataj nur al lupoj, leporoj; de homoj,<br> Ilia granda nombro estas ne baptita.<br> Al lupaj kaj leporaj neniu rapidas;<br> Se iu, kliniĝinte, eraron ekvidas,<br> Kolere piedbatas: li, fungon rompante,<br> Faras nesaĝe, belan herbkovron difektas.</p>

 <p id="dj183">Telimeno nek lupajn, nek homajn kolektas,<span class="m dekstre">290</span> <br> Distrite kaj enue ĉirkaŭrigardante,<br> Kun kapo alt-levita. Do Rejent’, kolere,<br> Diris: ŝi fungojn serĉas sur arboj prefere;<br> Asesor’, pli malice, ŝin igis kompari<br> Al in’, serĉanta lokon, kie neston fari.</p>

 <p id="dj184">Solecon kaj silenton serĉante laŭvide,<br> Ŝi, for de societo, iris malrapide<br> Tra l’ bosko, sur monteton, deklive levitan,<br> Kaj, per arboj pli densaj, ĉirkaŭe ombritan.<br> En mezo grizis ŝtono; torent’, el sub roko,<span class="m dekstre">300</span> <br> Bruis, ŝprucis kaj, serĉe je ombrara loko,<br> En densaj, altaj herboj, sin kaŝis subite,<br> Kiuj ĉirkaŭ-flugpendis, akvo-trinkigite:</p>

 <p id="dj185">Tie la petolulo, en herba vindaĵo,<br> Sen movo kaj sen bruo, sur foli’-sternaĵo,<br> Kaŝite, pen-aŭdeble flustris; laŭ similo,<br> Kiel ido kriema, kiun, al lulilo,<br> Metis patrino, ligis super ĝi kurtenon,<br> Kaj papavo-foliojn ŝutis sub kusenon.<br> Loko kvieta; ofte ĉi tie kaŝita<span class="m dekstre">310</span> <br> Telimeno, ĝin nomas “Sanktejo medita”.</p>

 <p id="dj186">Ŝi deĵetis, sur herbo-kovron ĉe torento,<br> El ŝultroj ruĝan ŝalon, flirteman laŭ vento;<br> Kaj, kiel naĝantino, antaŭ ol kuraĝas,<br> Sin mergi en malvarman banon, kaj eknaĝas,<br> Ŝi ekgenuis, klinis sin flanke al ŝalo;<br> Fine, kvazaŭ kaptite de torent’-koralo,<br> Ŝi falante, laŭlonge etendis korp-tuton,<br> Tempiojn man-apogis, sur herbo kubuton,<br> Kun malsupren klinita kapo; ĉe kuseno,<span class="m dekstre">320</span> <br> Brilis, de franca libro, papero-veleno,<br> Kaj, super alabastraj, libro-paĝaj randoj,<br> Plektiĝis nigraj bukloj kaj rozaj rubandoj.</p>

 <p id="dj187">En smaragda herbar’, sur karneola<a class="noto" title="Ligilo al “#noto-sinjoro-tadeo-3-4”" href="#noto-sinjoro-tadeo-3-4" id="sinjoro-tadeo-3-4">*</a> ŝalo,<br> En longa robo, kvazaŭ tego de koralo,<br> De kiu refleksiĝis har’ el unu fino,<br> El dua — nigraj ŝuoj, dum, ĉe flankoj brilis<br> Neĝblankaj ŝtrumpoj, tuko, manoj, blank-vizaĝo.<br> Ŝi, malproksime, raŭpon makulan similis,<br> Rampintan sur acero-folion.</p>

 <div id="noto-sinjoro-tadeo-3-4" class="noto "> <a class="noto" href="#sinjoro-tadeo-3-4">*</a> Karneola — flavoruĝa.</div>

 <p id="dj188">Domaĝo!<span class="m dekstre">330</span> <br> Ĉiuj, de tiu bildo, ĉarmoj en kombino,<br> Van-atendis konulojn; rigardis neniu,<br> Per fungo-kolektado sin okupis ĉiu.<br> Tamen Tade’ atentis flanke per okulo;<br> Ne kuraĝante rekte, flank-iris junulo;<br> Kiel pafist’, en sia budo, sur du-rado,<br> Branĉ-kovrite, veturas al otis’-ĉasado,<a class="noto" title="Ligilo al “#noto-sinjoro-tadeo-3-5”" href="#noto-sinjoro-tadeo-3-5" id="sinjoro-tadeo-3-5">*</a><br> Aŭ ĥaradrioj-ĉase<a class="noto" title="Ligilo al “#noto-sinjoro-tadeo-3-6”" href="#noto-sinjoro-tadeo-3-6" id="sinjoro-tadeo-3-6">*</a> sur selo pafilon<br> Kaŝas aŭ sub ĉevala kolo; la erpilon<br> Ŝajne, sur kamplimeto irante, li trenas,<span class="m dekstre">340</span> <br> Kaj ĉiam pli proksime al birdaro venas:<br> Tiel Tade’ ŝteliris.</p>

 <div id="noto-sinjoro-tadeo-3-5" class="noto "> <a class="noto" href="#sinjoro-tadeo-3-5">*</a> Otiso, birdo granda kiel meleagro, malfacile alirebla.</div>

 <div id="noto-sinjoro-tadeo-3-6" class="noto "> <a class="noto" href="#sinjoro-tadeo-3-6">*</a> Ĥaradrio, birdo vadanta, nestas en vastaj marĉoj.</div>

 <p id="dj189">Juĝist’ konfuzante<br> Embuskon, tranĉis lian vojon, rapidante<br> Al fonto. Vente-flirtis la blanka mantelo<br> Kaj granda tuk’, ligita ĉe zono; ĉapelo<br> El pajlo, subligite, moviĝis sur kapo,<br> Ŝanceliĝante, kiel folio de lapo;<br> Jen ĝi falis sur ŝultrojn, jen okulojn kaŝas;<br> En mano — grand-bastono: Juĝist’ tiel paŝas.<br> Li kliniĝis, kaj, manojn en fonto lavinte,<span class="m dekstre">350</span> <br> Ĉe Telimen’ eksidis sur ŝton’, apoginte<br> Sin per manoj sur globo, el ost’ elefanta,<br> De baston’; kaj aŭdiĝis alparol’ sekvanta:</p>

 <p id="dj190">“Aŭdu, moŝtin’, de tempo, kiam Tadeeton<br> Ni gastigas, mi havas grandan malkvieton.<br> Mi — senida, maljuna; ĉi bubet’ petola<br> Estas mia, en mondo, konsolaĵo sola<br> Kaj mia heredonto. Laŭ favor’ ĉiela<br> Li havos belan pecon da pano nobela:<br> Pripensi lian sorton, venas jam momento;<span class="m dekstre">360</span> <br> Sed konsideru kaŭzon de mia turmento!<br> Vi scias: de Tadeo patro, frato mia,<br> <span class="nomo" lang="und" title="Ne-Esperanta nomo. Lingvo: nespecifita">Jacek</span>, strangul’, silentas pri intenco sia,<br> Ne volas hejmreveni kaj sin kaŝas ie;<br> Pri sia vivo, filon lasante senscie,<br> Ĉiam lin administras, pensis en komenco<br> Pri legion’, afliktis min per la intenco,<br> Poste konsentis: restu li hejme trankvile<br> Kaj edziĝu. Edzinon li trovus facile;<br> Partion mi elektis. Kiu civitano,<span class="m dekstre">370</span> <br> Laŭ nomo, parenceco, al la Ĉambelano<br> Egaliĝas? Jen lia pli aĝa filino,<br> Anno, bela, dothava, estas jam fraŭlino.<br> Mi volis svati…” Tiam Telimen’ paliĝis,<br> Fermis libron, leviĝis iom kaj sidiĝis.</p>

 <p id="dj191">“Kiel mi panjon amas, ŝi diris, ĉu, frato,<br> Via koro sen Dio estas, sen kompato?<br> Vi pensas de Tadeo iĝi bonfaranto,<br> Se vi la knabon faros poligon’-semanto!<a class="noto" title="Ligilo al “#noto-sinjoro-tadeo-3-7”" href="#noto-sinjoro-tadeo-3-7" id="sinjoro-tadeo-3-7">*</a><br> Vi baros al li mondon! li iam malbenos,<span class="m dekstre">380</span> <br> Se vi tian talenton en arbaroj tenos!<br> Mi ekkonis: la ido havas kapablecon<br> Kaj indas, en grand-mondo, pluan polurecon.<br> Frato, vi bone knabon en ĉefurbon sendus,<br> Varŝavon? Aŭ mi, frato, kion rekomendus?…<br> Petr-urbeton? Verŝajne, pro afer’, aŭtune<br> Tie mi estos; tial ni pripensos kune,<br> Kion fari. Mi tie mult-personojn konas,<br> Havas influojn, tio karieron donas.<br> Kun mia help’ en gravajn domojn li eniros,<span class="m dekstre">390</span> <br> Kaj kiam li, kun altaj dignuloj, akiros<br> Konatecon, li havos oficon, ordenon;<br> Tiam li lasu servon, faru hejmrevenon,<br> Post akir’ de signifo kaj de mondo-kono.<br> Do kion frato pensas?” — “Vere, ne malbono,<br> Diris Juĝist’, se iom junulo veturas,<br> Rigardas mondon, inter homoj sin poluras;<br> Ne malmulte en mondo mi veturis june:<br> Al <span class="nomo" lang="und" title="Ne-Esperanta nomo. Lingvo: nespecifita">Pjotrkov</span>,<a class="noto" title="Ligilo al “#noto-sinjoro-tadeo-3-8”" href="#noto-sinjoro-tadeo-3-8" id="sinjoro-tadeo-3-8">*</a> Dubno, kiel palestrano, kune<br> Kun tribunal’; aferojn proprajn akcelante,<span class="m dekstre">400</span> <br> Mi estis en Varŝavo, multe profitante!<br> Tial mi ankaŭ volus, la nevon junaĝe<br> Elsendi inter homojn, jen simple vojaĝe,<br> Kiel metihelpiston, kiu migri iras<br> El hejm’, kaj mondo-konon per tio akiras;<br> Ne pro rangoj, titoloj! Pardon’, Telimeno,<br> Kian signifon havas moskva rang’, ordeno?<br> Antaŭe, nun eĉ, kiu sinjoro pli grava,<br> Aŭ, en distrikt’, nobelo, iome bonhava,<br> Zorgas pri similaĵoj? tamen ĉiu homo<span class="m dekstre">410</span> <br> Lin estimas, respektas, pro deveno, nomo<br> Aŭ ofico, sed ia civitan’-elekta,<br> Kaj ne danka al ies favoro protekta.”</p>

 <div id="noto-sinjoro-tadeo-3-7" class="noto "> <a class="noto" href="#sinjoro-tadeo-3-7">*</a> Moknomo por bienposedanto, vilaĝa mastrumanto.</div>

 <div id="noto-sinjoro-tadeo-3-8" class="noto "> <a class="noto" href="#sinjoro-tadeo-3-8">*</a> <span class="nomo" lang="und" title="Ne-Esperanta nomo. Lingvo: nespecifita">Piotrków</span>, urbo en Pola Reĝolando, estis en malnovaj tempoj loko de kunvenoj kaj kronlandaj sejmoj; poste sidejo de plej supera juĝo aŭ Kronlanda tribunalo. — Dubno, urbo en Volinio, antaŭe fama per foiroj kaj kontraktoj (negocaj interkonsentoj).</div>

 <p id="dj192">Telimen’ interrompis: “Sekve bone, frato:<br> Tra la mondo vojaĝi, iru la zorgato.”</p>

 <p id="dj193">Juĝist’, skrapante kapon diris: “Jes, fratino,<br> Mi volus, sed mi havas novan malfacilon!<br> Ĉar <span class="nomo" lang="und" title="Ne-Esperanta nomo. Lingvo: nespecifita">Jacek</span> ne ellasas el zorgado filon;<br> Kaj ĵus al mi, sur kolon, venis Bernardino<br> Vermo el-transvistule, kiu konfidato<span class="m dekstre">420</span> <br> Estas, konanta ĉiujn intencojn de l’ frato;<br> Do ili, pri Tadeo, jam decidis ĉion<br> Kaj volas, ke edziĝe li prenu Zofion,<br> Edukatan de via moŝt’. Ambaŭ havaĵon<br> Ricevos mian, krome, de <span class="nomo" lang="und" title="Ne-Esperanta nomo. Lingvo: nespecifita">Jacek</span> dotaĵon,<br> En kapitaloj; ilin havas ja sinjoro<br> <span class="nomo" lang="und" title="Ne-Esperanta nomo. Lingvo: nespecifita">Jacek</span>, kaj mi plejparton el lia favoro:<br> Do li rajtas disponi. — Pensu pri metodo,<br> Ke ĉio kun malgranda fariĝu klopodo.<br> Ili interkoniĝu; vere, junaj aĝe,<span class="m dekstre">430</span> <br> Precipe ŝi, sed tio estas nedomaĝe.<br> Estas tempo eligi ŝin el fermiteco,<br> Ĉar <span class="nomo" lang="und" title="Ne-Esperanta nomo. Lingvo: nespecifita">Zosja</span> jam elkreskas ja el infaneco.”</p>

 <p id="dj194">Telimeno ekmiris kaj preskaŭ timiĝis,<br> Leviĝante, sur ŝalo ree genuiĝis.<br> Komence ŝi aŭskultis, poste, ĉe orelo,<br> Neante skuis manon, kvazaŭ por forpelo<br> De malagrablaj vortoj, returne en buŝon<br> De parolanto, kiel trudiĝantan muŝon.</p>

 <p id="dj195">“Ha! novaĵo, sinjoro! ŝi diris kolere,<span class="m dekstre">440</span> <br> Ĉu bona por Tadeo, juĝu mem prefere!<br> Min Tade’ ne koncernas; mem pri li decidu,<br> Faru lin ekonomo, en drinkej’ li sidu,<br> Vendu brandon, ĉasbestojn en arbar’ insidu:<br> Kun li laŭvole agu. Sed Zonjon — mi flegas!<br> Ĉu <span class="nomo" lang="und" title="Ne-Esperanta nomo. Lingvo: nespecifita">Zosja</span> vin koncernas? Ŝian manon regas<br> Nur mi mem! Se sinjoro <span class="nomo" lang="und" title="Ne-Esperanta nomo. Lingvo: nespecifita">Jacek</span> donis monon<br> Por eduko de Zonjo, promesis aldonon<br> Al malgranda tutjara pensieto ŝia:<br> Li Zonjon ne aĉetis. Cetere konscia<span class="m dekstre">450</span> <br> Vi estas, kaj memoras homoj ĝis momento,<br> Ke ne senkaŭza estas malavaro via…<br> Ŝuldas ion Soplicoj al Horeŝkoj-gento.”<br> (Tiujn vortojn aŭskultis Juĝist’ kun ĉagreno,<br> Konfuzo kaj videbla ia abomeno;<br> Kvazaŭ li timus reston de parol’, klinante<br> La kapon, li per mano jesis, ruĝiĝante).</p>

 <p id="dj196">Telimen’ finis: “Estis mi la vartistino<br> Kaj nun sola, de Zonjo, parenc’-zorgantino.<br> Krom mi, neniu pensos pri feliĉo ŝia.”<span class="m dekstre">460</span> <br> — “Se ŝi feliĉon trovos en edziĝo tia?<br> Okullevante diris li; se Tadeeto<br> Plaĉos al ŝi?” — “Ĉu plaĉos? Restu en kvieto!<br> Plaĉos, ne plaĉos: tute afero malgrava!<br> Vere, <span class="nomo" lang="und" title="Ne-Esperanta nomo. Lingvo: nespecifita">Zosja</span> ne estos partio dothava;<br> Sed ankaŭ ne vilaĝa ia nobelino,<br> Sed ekscelenca moŝto, vojevodidino!<br> Edzon trovos nepino Horeŝko-devena!<br> Ŝia eduko estis tiel zorgoplena!<br> Ŝi eble sovaĝiĝis ĉi-tie!” — Atente<span class="m dekstre">470</span> <br> Rigardis ŝin Juĝisto, ŝajne jam kontente,<br> Ĉar li diris gajete: “Nu, do kion fari!<br> Dio vidas, mi iris al negoc’ sincere;<br> Nur sen koler’. Se volas fratin’ kontraŭstari,<br> Ŝi rajtas; nu, domaĝe, tamen senkolere.<br> Mi konsilis, ĉar frato ordonis; ne uzas<br> Iu devigon: se vi Tadeon rifuzas,<br> Mi reskribos al <span class="nomo" lang="und" title="Ne-Esperanta nomo. Lingvo: nespecifita">Jacek</span>, ke, pro kulp’ ne mia,<br> Ne povas fianĉiĝi Tade’ kun <span class="nomo" lang="und" title="Ne-Esperanta nomo. Lingvo: nespecifita">Zofia</span>.<br> Nun mi zorgos mem. Ŝajnas, ke kun Ĉambelano<span class="m dekstre">480</span> <br> Ni svatos kaj konsentos pri cetera plano!”</p>

 <p id="dj197">Dume ŝi malvarmiĝis el fervor’ laŭvide:<br> “Mi nenion rifuzas, fratet’, malrapide!<br> Vi mem diris: tro frue, kaj tro juna paro —<br> Ni pripensu, atendu, ne estos ja baro;<br> Interkoniĝi povas gejunuloj niaj,<br> Sed ni laŭ traf’ ne risku sorton de aliaj.<br> Nur mi frue avertas: ke frat’ ne emigu<br> Tadeon kaj lin ami Zonjon, ne devigu;<br> Kor’ ne estas servisto, ne konas sinjoron:<span class="m dekstre">490</span> <br> Neniam superforto katenos la koron.”</p>

 <p id="dj198">Juĝisto, leviĝinte, foriris medite.<br> Tade’, el kontraŭflanko, alvenis subite,<br> Ŝajnigante, ke fungoj-serĉo lin altiris.<br> Samdirekte la Grafo malrapide iris.</p>

 <p id="dj199">Grafo, kiam disputis Juĝist’, Telimeno,<br> Staris post arboj, ege mirante pri sceno.<br> Paperon kaj krajonon el poŝ’ eliginte,<br> Kiujn li ĉiam havas, — sur trunk’ fleksiĝinte,<br> Li fiksis etenditan desegno-karteton<span class="m dekstre">500</span> <br> Kaj diris: “Kvazaŭ mem vi pozigus grupeton:<br> Li sur rok’, ŝi en herbo, pentrindaj en vero,<br> Laŭ vizaĝoj-kontrasto, kapoj-karaktero!”</p>

 <p id="dj200">Li aliris, haltadis, frotis la lorneton,<br> Rigardis, ĉe okuloj svingante tuketon:<br> “Ĉu belega vidaĵo, inda je admiro,<br> Malaperos, sin ŝanĝos ĉe proksim-aliro?<br> Ĉu herb-velur’ — papavo, verdaĵ’ betfolia?<br> En nimfo ĉu vidiĝos kortestrino ia?”</p>

 <p id="dj201">Kvankam Graf’ Telimenon antaŭe vidadis<span class="m dekstre">510</span> <br> En domo de Juĝisto, kie li estadis,<br> Li malmulte atentis ŝin; do kun surprizo<br> Li rekonis modelon sian de la skizo.<br> Loko, ĉarma staturo, gusta vest-fasono,<br> Ŝanĝis ŝin, faris pene ebla al rekono.<br> En okuloj kolero ne tut-estingiĝis;<br> La vizaĝo, sub freŝa ekblovo, viviĝis,<br> Kiam subite venis junuloj proksime,<br> Per ruĝeco pli forta, viva, ol kutime.</p>

 <p id="dj202">“Estrino, diris Grafo, kuraĝon pardonu,<span class="m dekstre">520</span> <br> Permesu senkulpiĝi, dankemon rekonu:<br> Ekskuzas sin de viaj paŝoj esplorinto,<br> Kaj dankas, de medito via, atestinto.<br> Tiom mi vin ofendis! tiom ŝuldas sento!<br> Mi ĝenis meditadon, ŝuldas por momento<br> De l’ inspiro, momento feliĉa! personon<br> Kondamnu, sed artisto atendas pardonon!<br> Mi tre multe kuraĝis, jen pli da kuraĝo:<br> Juĝu!” — Li genuiĝis kun sia pejzaĝo.</p>

 <p id="dj203">Do Telimeno juĝis la skizojn per tono<span class="m dekstre">530</span> <br> Ĝentila, kiel arton konanta persono;<br> Ŝi, avarante laŭdojn, vigligon ne ŝparis:<br> “Mi gratulas, ŝi diris, vi ĝin brave faris,<br> Sed vi flegu talenton, serĉu por modelo<br> Belan naturon! Ho! vi feliĉa ĉielo<br> Itala! de Cezaroj vi ĝardenoj rozaj!<br> Kaskadoj, de klasika Tibur’,<a class="noto" title="Ligilo al “#noto-sinjoro-tadeo-3-9”" href="#noto-sinjoro-tadeo-3-9" id="sinjoro-tadeo-3-9">*</a> grandiozaj!<br> Terura Paŭzilipa<a class="noto" title="Ligilo al “#noto-sinjoro-tadeo-3-10”" href="#noto-sinjoro-tadeo-3-10" id="sinjoro-tadeo-3-10">*</a> roka voj’! Jen tio<br> Pentristoj-lando, Grafo! Nin, kompatu Dio!<br> Muz-id’, ĉe Soplicovaj nutristinoj, certe<span class="m dekstre">540</span> <br> Mortos. Mi tion, Grafo, enkadrigos lerte,<br> Aŭ lokos en albumon, al desegnareto,<br> El ĉie kolektita de mi, en tableto.”</p>

 <div id="noto-sinjoro-tadeo-3-9" class="noto "> <a class="noto" href="#sinjoro-tadeo-3-9">*</a> <span class="nomo" lang="und" title="Ne-Esperanta nomo. Lingvo: nespecifita">Tibur</span>, urbo proksima de Romo, hodiaŭa <span class="nomo" lang="und" title="Ne-Esperanta nomo. Lingvo: nespecifita">Tivoli</span>; tie loĝis la glora roma poeto Horaco.</div>

 <div id="noto-sinjoro-tadeo-3-10" class="noto "> <a class="noto" href="#sinjoro-tadeo-3-10">*</a> <span class="nomo" lang="und" title="Ne-Esperanta nomo. Lingvo: nespecifita">Pausilippo</span>, monto, fama per grandega groto, proksime de Neapolo.</div>

 <p id="dj204">Ili interparolis pri ĉiel’-bluaĵoj,<br> Mar-bruoj, vent-aromoj, pri rokaj supraĵoj,<br> Kaj intermiksis, laŭ la vojaĝul’-kutimo,<br> Ridon, mokon pri aĵoj en patruja limo.<br> Tamen ilin ĉirkaŭis la litvaj, malhelaj<br> Arbaroj, seriozaj kaj mirinde belaj! —<br> En krono de lupoloj, la padoprunujoj;<span class="m dekstre">550</span> <br> Kun freŝa, paŝtistina ruĝiĝo, sorpujoj;<br> Aveluj’, laŭ menado,<a class="noto" title="Ligilo al “#noto-sinjoro-tadeo-3-11”" href="#noto-sinjoro-tadeo-3-11" id="sinjoro-tadeo-3-11">*</a> kun verdaj sceptretoj,<br> Kvazaŭ uv-ornamitaj de nuksaj perletoj;<br> Arbaridoj: kratagon viburn’ ĉirkaŭprenas;<br> Rubuso, nigran buŝon al framboj premanta.<br> Per folioj sin arboj, arbustoj mantenas,<br> Kiel por danc’ fraŭlinoj, junular’ staranta<br> Ĉirkaŭ geedzoj. Meze de l’ rond’ staras paro,<br> Levite, super tuta amas’ de l’ arbaro,<br> Per ĉarmo de koloro, graciec’ talia:<span class="m dekstre">560</span> <br> Betulo, amatino, — karpen’, edzo ŝia.<br> Plue kvazaŭ infanojn, nepojn, maljunuloj<br> Rigardas en silento: jen fagoj, aĝuloj,<br> Tie poploj, matronoj; jen muske barbhara,<br> Kun sia ĝiba nuko, kverko kvincentjara,<br> Kiun apogas, kvazaŭ rompitaj kolonoj,<br> Kadavroj de kverk-avoj, kiuj iĝis ŝtonoj.</p>

 <div id="noto-sinjoro-tadeo-3-11" class="noto "> <a class="noto" href="#sinjoro-tadeo-3-11">*</a> Menadoj, virinoj el sekvantaro de greka dio Bakho, portis en manoj bastonojn, ĉirkaŭvolvitajn per hedero kaj vinberaj branĉetoj.</div>

 <p id="dj205"><span class="nomo" lang="und" title="Ne-Esperanta nomo. Lingvo: nespecifita">Tadeuŝ</span>, enuante, turnis sin kaj movis<br> Pro diskuto, en kiu part-preni ne povis.<br> Kiam laŭdon de fremdaj boskoj kaj belecoj<span class="m dekstre">570</span> <br> Sekvis, vice-nomate, ĉiuj arbo-specoj:<br> La cipresa, oranĝa, oliva, migdala,<br> Citrona, mahagona, juglanda, santala,<br> Aloa, kakta, fika, eĉ fine hedera,<br> Kaj sonis glor’ de ĉies formo, trunko, floro,<br> Tiam Tade’ fariĝis ĉiam pli kolera<br> Kaj ne povis reteni indignon de l’ koro.</p>

 <p id="dj206">Li simplul’, sed kapabla por natur’-admiro,<br> Rigardante arbaron, diris kun inspiro:<br> “En Vilna botanika ĝarden’, mi atente<span class="m dekstre">580</span> <br> Observis famajn arbojn, kiuj oriente<br> Kreskas, kaj en la suda bela ter’ itala;<br> Kiu el ili estas al niaj egala?<br> Ĉu fulmoforigiloj — aloaj bastonoj?<br> Ĉu pigmeo, kun oraj globetoj, citronoj,<br> Mallonga, dikotrunka, kun laka folio,<br> Kiel virin’ malbela, sed riĉa por tio?<br> Ĉu maldika, malgrasa kaj longa cipreso?<br> Enua, ne malĝoja arbo, laŭ impreso;<br> Ĝi aspektas malĝoje sur tomb’? jen lakeo,<span class="m dekstre">590</span> <br> Germano, en funebra kortega livreo,<br> Ne kuraĝanta levi manojn, nek moveton<br> De l’ kapo, por neniel rompi etiketon.</p>

 <p id="dj207">“Ĉu ne pli bela nia honesta betulo,<br> Ploranta kampulino, pro filo, mortulo,<br> Aŭ pro edzo vidvino, kiu man-plektante,<br> Ĝis al tero etendas harligon torente:<br> Muta malĝoj’, stature ploras elokvente!<br> Kial sinjoro Grafo, pentradon ŝatante,<br> Ne pentras arbojn, inter kiuj li mem sidas?<span class="m dekstre">600</span> <br> Vere, pri vi najbaroj eble ŝerce ridas,<br> Ke, loĝante fertilan litvan ebenaĵon,<br> Vi pentras rokoplenan ian dezertaĵon.”</p>

 <p id="dj208">“Amiko, diris Grafo, estas bel-naturo:<br> Formo, fon’, materio, sed anim’ — inspiro,<br> Kiun levas alsupre fantazi’-flugiro,<br> Kaj apogas reguloj; gusto ’as poluro.<br> Ne sufiĉas naturo, nek ia fervoro:<br> Ideal’-sferon flugi devas nia koro!<br> Ne ĉio bela estas pentrebla, ne ĉio!<span class="m dekstre">610</span> <br> Vi sciiĝos pli vaste el libroj pri tio.<br> Koncerne pentro-arton: pejzaĝoj bezonas<br> Vidpunktojn, grupojn, kunon, ĉielon, ĝin donas<br> Italuj’! Do en pentra arto, Italujo<br> Estis, estas kaj estos: pentristoj-patrujo!<br> Tial ekster <span class="nomo" lang="und" title="Ne-Esperanta nomo. Lingvo: nespecifita">Breŭghel</span>-o,<a class="noto" title="Ligilo al “#noto-sinjoro-tadeo-3-12”" href="#noto-sinjoro-tadeo-3-12" id="sinjoro-tadeo-3-12">*</a> sed ne <span class="nomo" lang="und" title="Ne-Esperanta nomo. Lingvo: nespecifita">Van der Hell</span>-o,<br> Nur pejzaĝisto, (nome estas du Breŭghelo),<br> Kaj krom <span class="nomo" lang="und" title="Ne-Esperanta nomo. Lingvo: nespecifita">Rujsdal</span>-o,<a class="noto" title="Ligilo al “#noto-sinjoro-tadeo-3-13”" href="#noto-sinjoro-tadeo-3-13" id="sinjoro-tadeo-3-13">*</a> kie, en tuta nordlando,<br> Ekzistis pejzaĝisto de unua grando?<br> Do ĉielon!” — “<span class="nomo" lang="und" title="Ne-Esperanta nomo. Lingvo: nespecifita">Orlovski</span><a class="noto" title="Ligilo al “#noto-sinjoro-tadeo-3-14”" href="#noto-sinjoro-tadeo-3-14" id="sinjoro-tadeo-3-14">*</a> nia, estis ĝuste,<span class="m dekstre">620</span> <br> Telimen’ interrompis, Soplican’ laŭguste,<br> (Tio estas Soplicoj-malsano, laŭ scio,<br> Ke, krom patrujo, plaĉas al ili nenio).<br> <span class="nomo" lang="und" title="Ne-Esperanta nomo. Lingvo: nespecifita">Orlovski</span> ĉiam vivis en Petro-urbeto;<br> Fama pentrist’, (mi havas skizojn en tableto);<br> Li loĝis apud caro, kiel en edeno:<br> Graf’, vi kredos? li revis pri hejmo-reveno!<br> Li ĉiam pri juneco sia rememoris,<br> Polajn: teron, ĉielon kaj arbarojn gloris…”</p>

 <div id="noto-sinjoro-tadeo-3-12" class="noto "> <a class="noto" href="#sinjoro-tadeo-3-12">*</a> <span class="nomo" lang="und" title="Ne-Esperanta nomo. Lingvo: nespecifita">Breughel</span>, <span class="nomo" lang="und" title="Ne-Esperanta nomo. Lingvo: nespecifita">Brueghel Jan</span>, <abbr>nask.</abbr> 1568, <abbr>mort.</abbr> 1625, fama nederlanda pentristo de pejzaĝoj. Lia frato “<span class="fremda" lang="und" title="Ne-Esperanta teksto. Lingvo: nespecifita">de helsche</span> <span class="nomo" lang="und" title="Ne-Esperanta nomo. Lingvo: nespecifita">Brueghel</span>” pentris scenojn inferajn.</div>

 <div id="noto-sinjoro-tadeo-3-13" class="noto "> <a class="noto" href="#sinjoro-tadeo-3-13">*</a> <span class="nomo" lang="und" title="Ne-Esperanta nomo. Lingvo: nespecifita">Ruisdael Jakob</span>, fama holanda pejzaĝisto.</div>

 <div id="noto-sinjoro-tadeo-3-14" class="noto "> <a class="noto" href="#sinjoro-tadeo-3-14">*</a> <span class="nomo" lang="und" title="Ne-Esperanta nomo. Lingvo: nespecifita">Orłowski Aleksander</span>, fama pentristo kaj desegnisto pola; <abbr>nask.</abbr> 1777 en Varsovio, <abbr>mort.</abbr> 1832 en Petersburgo.</div>

 <p id="dj209">“Kaj li pravis! ekkriis Tadeo fervore:<span class="m dekstre">630</span> <br> Ĉiel’ itala estas, laŭ dir’, ĉiuhore<br> Blua, pura, do kvazaŭ akvoj glaci-ŝelaj;<br> Ĉu vent’, malbonvetero, ne estas pli belaj?<br> Ĉe ni, vi levu kapon: kiom da vidaĵoj!<br> Kiom da scenoj, bildoj, ludas la nubaĵoj!<br> Ĉiu nubo — alia: aŭtuna ĉi-tie<br> Pluve-graveda rampas, laŭ maldiligenta<br> Testudo, kaj delasas ĝis ter’, longostrie,<br> Malplektitajn harligojn da pluvo torenta;<br> Vento pelas hajl-nubon, al balon’ similan,<span class="m dekstre">640</span> <br> Rondan, malhele-bluan, meze flave-brilan;<br> Granda bruo ĉirkaŭe; vidu, eĉ en niaj<br> Ĉiutagaj nubetoj, ŝanĝoj estas kiaj!<br> Komence anseraro, blankaj cignoj velas,<br> Dorse vent’, kiel falko, ilin kune pelas:<br> Ili premiĝas, kreskas — nova mirindaĵo!<br> Ricevas kurbajn nukojn, dislasas kolharon,<br> Elŝovante piedojn, sur ĉiel’-arkaĵo,<br> Kiel ĉeval’-tabuno, trakuras steparon;<br> Ĉiuj, arĝente-blankaj, miksiĝis; — subite<span class="m dekstre">650</span> <br> El koloj kreskas mastoj, el kolharo — veloj:<br> Tabun’, en grandiozan ŝipon transformite,<br> Naĝas, sen bru’, sur blua eben’ de ĉieloj!”</p>

 <p id="dj210">Graf’, Telimeno staris, supren rigardante;<br> Tade’, per unu mano al nubo montrante,<br> Per dua manon premis li al Telimeno.<br> Jam pasis kelk minutoj de silenta sceno;<br> Graf’ dismetis paperon sur sia ĉapelo<br> Kaj eligis krajonon. Tiam, por orelo<br> Malagrable, aŭdiĝis sonoril’ biena;<span class="m dekstre">660</span> <br> La silenta arbaro iĝis bruoplena.</p>

 <p id="dj211">Graf’, balancinte kapon, serioza-tone<br> Diris: “Ĉio finiĝas sonorila-sone!<br> Kalkul’ de granda penso, plan’ de imageco,<br> Ludoj de senkulpeco, ĝoj’ de amikeco,<br> Konfidoj de la koro: ĉe l’ bronzo-sonoro,<br> Ĉio sin miksas, rompas, for malaperante!”<br> Al Telimen’ senteman rigardon turnante:<br> “Kio restas?” li diris, kaj ŝi: “Rememoro!”<br> Kaj volante konsoli la malĝojan koron,<span class="m dekstre">670</span> <br> Ŝi deŝiris por Grafo neforgeso-floron.<a class="noto" title="Ligilo al “#noto-sinjoro-tadeo-3-15”" href="#noto-sinjoro-tadeo-3-15" id="sinjoro-tadeo-3-15">*</a><br> Grafo kisis ĝin kore kaj fiksis ĉe l’ sino;<br> Duaflanke, Tadeo, post arbet’-disklino,<br> Vidis, ke tra folioj, al li brilas io:<br> Tio estis maneto, kiel blank-lilio;<br> Li, kaptinte ĝin, kisis; en ĝi buŝo lia<br> Dronis, kiel abelo en kalik’ lilia.<br> Li eksentis malvarmon sur buŝ’: ŝlosileton<br> Li trovis kaj da blanka papero ruleton;<br> Li metis ĝin en poŝon, sciante nenion,<span class="m dekstre">680</span> <br> Kion ŝlosil’ signifas: kartet’ diros tion.</p>

 <div id="noto-sinjoro-tadeo-3-15" class="noto "> <a class="noto" href="#sinjoro-tadeo-3-15">*</a> Miozoto.</div>

 <p id="dj212">Sonoro ĉiam sonis; eĥe el arbaroj<br> Respondis mil da krioj kaj da bruofaroj.<br> Tio estis resono de serĉo, vokado,<br> Signalo de finita fungo-kolektado;<br> Ne resono malĝoja, enterig’-aranĝa,<br> Kiel ŝajnis al Grafo: kontraŭe, tagmanĝa,<br> Subtegmente, en ĉiu-tagmezo, krianta,<br> Al tagmanĝo servistojn, gastojn invitanta:<br> Tia kutim’ antaŭe en bienoj estis,<span class="m dekstre">690</span> <br> Kaj ankaŭ en la domo de l’ Juĝisto restis.<br> Do iris ar’ portanta bastajn skatoletojn<br> Kaj, al fin’ de tuketoj, ligitajn korbetojn<br> Kun fungoj; ĉe fraŭlinoj, en la unu mano,<br> Volvita ventumilo kvazaŭ: “arbarano”,<br> En dua, kunligitaj, kiel kamp-floretoj,<br> “Trunkanoj,”<a class="noto" title="Ligilo al “#noto-sinjoro-tadeo-3-16”" href="#noto-sinjoro-tadeo-3-16" id="sinjoro-tadeo-3-16">*</a> kaj diversaj, “kolor-rusuletoj.”<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> kun “muŝomorto.” Kun mano malplena,<br> Flanke de sinjoridoj, venas <span class="nomo" lang="und" title="Ne-Esperanta nomo. Lingvo: nespecifita">Telimena</span>.</p>

 <div id="noto-sinjoro-tadeo-3-16" class="noto "> <a class="noto" href="#sinjoro-tadeo-3-16">*</a> <span class="fremda" lang="und" title="Ne-Esperanta teksto. Lingvo: nespecifita">Armillaria</span>; pri ceteraj fungoj komparu <abbr>p.</abbr> 67<a class="noto" title="Ligilo al “#noto-sinjoro-tadeo-3-2”" href="#noto-sinjoro-tadeo-3-2">*</a>.</div>

 <p id="dj213">Gastoj eniris orde, kaj ronde ekstaris:<span class="m dekstre">700</span> <br> Ĉe tabl’ unuan lokon Ĉambelano prenis;<br> Laŭ aĝ’, ofic’ la digno al li apartenis:<br> Li irante, al ĉiuj klinsalutojn faris.<br> Ĉe li, antaŭ Juĝisto, Pastro Bernardina<br> Diris mallongan preĝon en lingvo latina.<br> Oni donis la brandon; poste, sidiĝante,<br> Ĉiuj manĝis malvarman supon, silentante.</p>

 <p id="dj214">Oni tagmanĝis ekster-kutime trankvile,<br> Sen babil’, kvankam mastro invitis ĝentile.<br> Partianoj de hundoj manĝis sendispute,<span class="m dekstre">710</span> <br> Morgaŭan vetbatalon pripensante mute;<br> Granda pens’ al silento devigas la buŝon.<br> Telimen’ alparolis ĉiam Tadeuŝon,<br> Ankaŭ devis turniĝi al Grafo sinjoro,<br> Kelkfoje okuleti eĉ al Asesoro.<br> Same birdist’ rigardas kaptilon, logante<br> Kardelojn, kaj samtempe paserojn kaptante.<br> Tade’ kaj Grafo estis feliĉaj, kontentaj,<br> Ambaŭ espero-plenaj, do ambaŭ silentaj.<br> Graf’ rigardis fiere al sia floreto,<span class="m dekstre">720</span> <br> Kaj Tadeo ŝtelume palpis je l’ poŝeto,<br> Ĉu ŝlosil’ ne forkuris? kaj turnis en mano<br> Ne legitan karteton. Al la Ĉambelano<br> Juĝisto alverŝadis hungar-, ĉampan-vinon,<br> Premis lin je genuoj, servis diligente,<br> Sed por interparolo ne havis inklinon,<br> Videble ian zorgon li sentis.</p>

 <p id="dj215">Silente<br> Pasadis de manĝaĵoj kaj teleroj ŝanĝo,<br> Kiam rompis enuan iron de tagmanĝo,<br> De gast’ neatendita, subita enkuro;<span class="m dekstre">730</span> <br> Arbarist’ eĉ tagmanĝo-finon ne atendis,<br> Kuris al mastro; montris mieno, staturo,<br> Ke grava, nekutima novaĵo lin sendis.<br> Ĉiuj al li okulojn turnis. Li respiris<br> Iomete kaj: “Urso, Sinjoro!” nur diris.<br> Reston ĉiuj divenis: el sia pranesto,<a class="noto" title="Ligilo al “#noto-sinjoro-tadeo-3-17”" href="#noto-sinjoro-tadeo-3-17" id="sinjoro-tadeo-3-17">*</a><br> En arbaron post <span class="nomo" lang="und" title="Ne-Esperanta nomo. Lingvo: nespecifita">Njemen</span>, traŝteliĝas besto,<br> Oni ĝin persekutu; tion sciis ĉiu,<br> Kvankam nek konsiliĝis, nek pripensis iu;<br> Kuna penso montriĝis en vokoj subitaj,<span class="m dekstre">740</span> <br> Vivaj gestoj, diversaj ordonoj donitaj,<br> Kiuj, el tiom buŝoj elirante kune,<br> Tamen al unu celo rapidis komune.</p>

 <div id="noto-sinjoro-tadeo-3-17" class="noto "> <a class="noto" href="#sinjoro-tadeo-3-17">*</a> Pranestejo (<span class="fremda" lang="und" title="Ne-Esperanta teksto. Lingvo: nespecifita">matecznik</span>), nealirebla loko en arbarego, kie la sovaĝaj bestoj naskiĝas kaj vivas sendanĝere.</div>

 <p id="dj216">“Vilaĝen rajdu! kriis Juĝist’ al centulo!<a class="noto" title="Ligilo al “#noto-sinjoro-tadeo-3-18”" href="#noto-sinjoro-tadeo-3-18" id="sinjoro-tadeo-3-18">*</a><br> Tagiĝe morgaŭ ĉaso! ĉiu volontulo,<br> Kiu iros kun lanco, de laboro tera<a class="noto" title="Ligilo al “#noto-sinjoro-tadeo-3-19”" href="#noto-sinjoro-tadeo-3-19" id="sinjoro-tadeo-3-19">*</a><br> Kaj kvintaga servuto estos tut-libera.”</p>

 <div id="noto-sinjoro-tadeo-3-18" class="noto "> <a class="noto" href="#sinjoro-tadeo-3-18">*</a> Centulo aŭ centestro, estro super cent kabanoj.</div>

 <div id="noto-sinjoro-tadeo-3-19" class="noto "> <a class="noto" href="#sinjoro-tadeo-3-19">*</a> Deviga komunuma laboro ĉe vojoj kaj pontoj; servuto, laboro por bienposedanto.</div>

 <p id="dj217">“Selu grizulon, diris Ĉambelan’ ekkrie,<br> Galopu mian domon kaj prenu el tie<br> Du hirudojn,<a class="noto" title="Ligilo al “#noto-sinjoro-tadeo-3-20”" href="#noto-sinjoro-tadeo-3-20" id="sinjoro-tadeo-3-20">*</a> la fame ĉirkaŭe konatan<span class="m dekstre">750</span> <br> Hundoparon, <span class="nomo" lang="und" title="Ne-Esperanta nomo. Lingvo: nespecifita">Strapĉina</span> kaj <span class="nomo" lang="und" title="Ne-Esperanta nomo. Lingvo: nespecifita">Spravnik</span>, nomatan;<a class="noto" title="Ligilo al “#noto-sinjoro-tadeo-3-21”" href="#noto-sinjoro-tadeo-3-21" id="sinjoro-tadeo-3-21">*</a><br> Ŝtopu al ili buŝojn kaj en sakon ligu,<br> Kaj ĉi-tien rapide sur ĉeval’ venigu!”<br> — “<span class="nomo" lang="und" title="Ne-Esperanta nomo. Lingvo: nespecifita">Vanjka</span>! kriis al knabo Asesor’ rus-tone,<br> Larĝan glavon Sanguŝkan tuj akrigu bone;<br> Vi scias, kiu estas de la princo dono;<br> Kuglo estu en ĉiu ŝargaĵo ĉe l’ zono!”<br> — “Pafilojn, kriis ĉiuj, igu en pretecon!”<br> Asesor’ ĉiam vokis: “Plumbon, plumbo-pecon!<br> Kuglo-formil’ en poŝo.” — “Al prepost’ biena,<span class="m dekstre">760</span> <br> Diris Juĝist’, sciigu, ke, en fru’ matena,<br> Morgaŭ li legu meson en kapel’: oferto<a class="noto" title="Ligilo al “#noto-sinjoro-tadeo-3-22”" href="#noto-sinjoro-tadeo-3-22" id="sinjoro-tadeo-3-22">*</a><br> Por ĉasistoj; jen, meso de sankta Huberto.”</p>

 <div id="noto-sinjoro-tadeo-3-20" class="noto "> <a class="noto" href="#sinjoro-tadeo-3-20">*</a> Speco de anglaj hundoj, malgrandaj sed fortikaj, servantaj en pelĉaso je granda sovaĝa besto, precipe urso (buldogoj).</div>

 <div id="noto-sinjoro-tadeo-3-21" class="noto "> <a class="noto" href="#sinjoro-tadeo-3-21">*</a> <span class="nomo" lang="und" title="Ne-Esperanta nomo. Lingvo: nespecifita">Spravnik</span>, landa policestro, kaj <span class="nomo" lang="und" title="Ne-Esperanta nomo. Lingvo: nespecifita">Strapĉi</span>, speco de registara prokuroro; rusaj oficistoj, kiuj, pro abuzado de sia povo, estis malamataj de civitanoj; <span class="nomo" lang="und" title="Ne-Esperanta nomo. Lingvo: nespecifita">Strapĉina</span>, la nomo de la hundino.</div>

 <div id="noto-sinjoro-tadeo-3-22" class="noto "> <a class="noto" href="#sinjoro-tadeo-3-22">*</a> Oferto, mallongigo de “<span class="fremda" lang="und" title="Ne-Esperanta teksto. Lingvo: nespecifita">offertorium</span>”, dua parto de la meso kun preĝoj por la intencita celo.</div>

 <p id="dj218">Post donitaj ordonoj fariĝis silente.<br> Ĉiuj meditis, ĉirkaŭ-rigardis atente,<br> Kvazaŭ iun serĉante; ĝis rigardo kuna<br> Ariĝis sur vizaĝo de <span class="nomo" lang="und" title="Ne-Esperanta nomo. Lingvo: nespecifita">Vojski</span> maljuna:<br> Jen tiel por elmarŝo ĉefon serĉis oni,<br> Kaj decidis al <span class="nomo" lang="und" title="Ne-Esperanta nomo. Lingvo: nespecifita">Vojski</span> estr-bastonon doni.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> stariĝis, volon de ĉiuj vidinte,<span class="m dekstre">770</span> <br> Kaj, per man’ serioze la tablon batinte,<br> El ĉebrusto orbrilan ĉeneton ektiris,<br> Kun poŝhorloĝo, dika kiel pir’, kaj diris:<br> “Morgaŭ, duon’ de kvina, al arbar’-kapelo,<br> Venos ĉasistoj kaj la anar’ de ĉaspelo.”</p>

 <p id="dj219">Dirinte, li foriris de tabl’; arbarestro<br> Lin sekvis: ili ĉason pripensos, aranĝos,</p>

 <p id="dj220">Kiel, post anoncita batal’, armeestro.<br> Soldatoj armilaron purigas kaj manĝos,<br> Aŭ sur manteloj, seloj, senzorge jam dormas,<span class="m dekstre">780</span> <br> Dum la ĉefoj en tendo batal’-planon formas.</p>

 <p id="dj221">Post manĝo, tago pasis je hufum’-forĝado,<br> Hundoj-nutro, kolekto, armil’-purigado;<br> Vespere estis preskaŭ neniu ĉe-table;<br> Eĉ partioj de Falko kaj Stumpul’, afable,<br> Sian grandan disputon forgesinte plene,<br> Prenis sin je la brakoj: Rejent’, Asesoro,<br> Serĉas plumbon. Ceteraj, lace de laboro,<br> Iris dormi, por frue vekiĝi matene.</p>

 <p id="dj222">Al Tade’ oni donis en domo ĉambreton.<span class="m dekstre">790</span> <br> Li starigis kandelon en la kameneton,<br> Simulis dormon, tamen ne fermis okulon,<br> Sed atendis meznokton. Enue, junulo<br> Ĉe fenestrokovrila eltranĉo ekstaris,<br> Por vidi, kion nokta domgardisto faris.<br> Kiam gardist’ foriris, Tade’, elsaltinte,<br> Fermis fenestron, kaj, al tero kliniĝinte,<br> Laŭlonge de la muroj, ŝtelume forpaŝis.<br> Kien? ĉi-tion densa nokt-vualo kaŝis.</p>

 </div>

 <div class="chapitro" id="sinjoro-tadeo-4"> <h3 id="dj223">Libro <span class="num" title="">IV</span>.</h3> <p id="dj224">Diplomatiko kaj ĉaso.</p>

 <p id="dj225">Aperaĵo en papilotoj vekas Tadeon. — Tro malfrua rimarko de l’ eraro. — Drinkejo. — Emisario. — Lerta uzo de tabakujo turnas la diskuton sur ĝustan vojon. — Pranestejo. — Urso. — Danĝero de Tadeo kaj de l’ Grafo. — Tri pafoj. — Disputo, pri pafiloj Sagalasa kaj Sanguŝka, decidita aprobe por la Horeŝka unutubo. — Bigoso. — De <span class="nomo" lang="und" title="Ne-Esperanta nomo. Lingvo: nespecifita">Vojski</span> rakonto, pri duelo inter Dovejko kaj Domejko, interrompita per instigo de hundoj kontraŭ leporo. — Fino de l’ rakonto pri Dovejko kaj Domejko.</p>

 <div class="sekcio"> <p id="dj226">Samaĝuloj de litvaj grand-dukoj, arbaroj<br> De <span class="nomo" lang="und" title="Ne-Esperanta nomo. Lingvo: nespecifita">Bjalovjeĵa</span>, <span class="nomo" lang="und" title="Ne-Esperanta nomo. Lingvo: nespecifita">Svitezj</span>, Kuŝelev’, Ponaroj!<a class="noto" title="Ligilo al “#noto-sinjoro-tadeo-4-1”" href="#noto-sinjoro-tadeo-4-1" id="sinjoro-tadeo-4-1">*</a><br> Kiuj ombris kronitajn kapojn de Vitino,<br> De la Granda Mendogo kaj de Gedimino,<a class="noto" title="Ligilo al “#noto-sinjoro-tadeo-4-2”" href="#noto-sinjoro-tadeo-4-2" id="sinjoro-tadeo-4-2">*</a><br> Kiam ĉe fajr’ ĉasista, sur monto Ponara,<br> Li kuŝis sur la ursa felo vilo-hara,<br> Kaj, aŭskultante kantojn de saĝa Lizdejko,<br> Kaj, per Viljo-aspekto kaj bru’ de Vilejko<br> Dorm-lulite, li sonĝis pri la lupo fera,<br> Kaj vekite, laŭ dioj-ordono supera,<span class="m dekstre">10</span> <br> Fondis Viln’-urbon,<a class="noto" title="Ligilo al “#noto-sinjoro-tadeo-4-3”" href="#noto-sinjoro-tadeo-4-3" id="sinjoro-tadeo-4-3">*</a> kiu sidas en arbaro,<br> Kiel lup’ inter uroj, aproj kaj ursaro.<br> El ĝi, kiel el roma lupino reĝidoj,<a class="noto" title="Ligilo al “#noto-sinjoro-tadeo-4-4”" href="#noto-sinjoro-tadeo-4-4" id="sinjoro-tadeo-4-4">*</a><br> Eliris <span class="nomo" lang="und" title="Ne-Esperanta nomo. Lingvo: nespecifita">Kejstut</span>, <span class="nomo" lang="und" title="Ne-Esperanta nomo. Lingvo: nespecifita">Olgerd</span> kaj la Olgerdidoj,<br> Grandaj ĉasistoj, same gloraj kavaliroj,<br> En postkuro de bestoj kaj en milit-iroj.<br> Al ni ĉasista sonĝo malkovris misteron:<br> Ke Litvo bezonados arbarojn kaj feron.</p>

 <div id="noto-sinjoro-tadeo-4-1" class="noto "> <a class="noto" href="#sinjoro-tadeo-4-1">*</a> <span class="nomo" lang="und" title="Ne-Esperanta nomo. Lingvo: nespecifita">Bjalovjeĵa</span>, praarbarego en Grodna gubernio kun vilaĝo <span class="nomo" lang="und" title="Ne-Esperanta nomo. Lingvo: nespecifita">Białowieża</span>. — <span class="nomo" lang="und" title="Ne-Esperanta nomo. Lingvo: nespecifita">Świteź</span>, pentrinda lago en Novogrodeka distrikto, fama per la balado de <span class="nomo" lang="und" title="Ne-Esperanta nomo. Lingvo: nespecifita">Mickiewicz</span> <abbr>s. t.</abbr> “Svitezja nimfo.” — <span class="nomo" lang="und" title="Ne-Esperanta nomo. Lingvo: nespecifita">Ponary</span>, montoj. — <span class="nomo" lang="und" title="Ne-Esperanta nomo. Lingvo: nespecifita">Kuszelewo</span>, vilaĝo malproksime de <span class="nomo" lang="und" title="Ne-Esperanta nomo. Lingvo: nespecifita">Novogrodek</span>.</div>

 <div id="noto-sinjoro-tadeo-4-2" class="noto "> <a class="noto" href="#sinjoro-tadeo-4-2">*</a> <span class="nomo" lang="und" title="Ne-Esperanta nomo. Lingvo: nespecifita">Mendog</span> aŭ <span class="nomo" lang="und" title="Ne-Esperanta nomo. Lingvo: nespecifita">Mindowe</span>, Litva reganto en <span class="num" title="">XIII</span>-a jarcento; li celis al unuigo de ĉiuj litvaj landoj sub unu reĝa sceptro. — <span class="nomo" lang="und" title="Ne-Esperanta nomo. Lingvo: nespecifita">Witenes</span>, litva duko, <abbr>mort.</abbr> en komenco de l’ <span class="num" title="">XIV</span> <abbr>jc.</abbr>; li batalis dum la tuta vivo, precipe kun la germanaj Krucokavaliroj (krucistoj), por konservi sian landon en tuteco kaj sendependeco. — <span class="nomo" lang="und" title="Ne-Esperanta nomo. Lingvo: nespecifita">Gedymin</span>, Granda duko litva 1315–1341, patro de <span class="nomo" lang="und" title="Ne-Esperanta nomo. Lingvo: nespecifita">Kiejstut</span> kaj <span class="nomo" lang="und" title="Ne-Esperanta nomo. Lingvo: nespecifita">Olgierd</span> kaj avo de <span class="nomo" lang="und" title="Ne-Esperanta nomo. Lingvo: nespecifita">Witold</span> kaj <span class="nomo" lang="und" title="Ne-Esperanta nomo. Lingvo: nespecifita">Władysław Jagiełło</span>, kiu, alpreninte la bapton kaj edziĝinte kun <span class="nomo" lang="und" title="Ne-Esperanta nomo. Lingvo: nespecifita">Jadwiga</span>, nepino de la pola reĝo Kazimiro Granda, lasta vira posteulo el la Piasta dinastio, donis komencon al la Jagiellona dinastio, reganta en Polujo de 1386–1572 <abbr>j.</abbr> — Litvo, doninte al la Pola Krono sian dinastion, kaj akceptinte kun la roma-katolika Kristaneco la polan kulturon, post la libervola unuiĝo de ambaŭ ŝtatoj, nacie tute kunkreskis kun Polujo kaj dum la perfortaj dispartigoj de la komuna pola Respubliko kaj poste Litvo refoje heroe kunbatalis por la restarigo de ĝia tuteco kaj sendependeco. Multaj el plej eminentaj polaj viroj estis litvaj poloj.</div>

 <div id="noto-sinjoro-tadeo-4-3" class="noto "> <a class="noto" href="#sinjoro-tadeo-4-3">*</a> Laŭ tradicio, <span class="nomo" lang="und" title="Ne-Esperanta nomo. Lingvo: nespecifita">Gedymin</span> havis sur la Ponara monto sonĝon pri fera lupo, kaj laŭ konsilo de Lizdejko (ĉefpastro de la idolana Litvujo) li fondis la urbon Vilno, ĉe la enfluo de l’ rivero <span class="nomo" lang="und" title="Ne-Esperanta nomo. Lingvo: nespecifita">Wilejka</span> en <span class="nomo" lang="und" title="Ne-Esperanta nomo. Lingvo: nespecifita">Wiljo</span>n.</div>

 <div id="noto-sinjoro-tadeo-4-4" class="noto "> <a class="noto" href="#sinjoro-tadeo-4-4">*</a> Unuaj fondintoj de Romo: Romulo kaj Remo.</div>

 <p id="dj227">Arbaroj! vin rigardis al ĉaso veninta,<br> Lasta reĝ’ en Vitolda kolpako la pinta,<span class="m dekstre">20</span> <br> Feliĉa Jagellona lasta militisto,<a class="noto" title="Ligilo al “#noto-sinjoro-tadeo-4-5”" href="#noto-sinjoro-tadeo-4-5" id="sinjoro-tadeo-4-5">*</a><br> Kaj, en Litvo, la lasta monarĥo ĉasisto.<br> Hejmlandaj arboj miaj! se dispono Dia<br> Permesos hejmrevenon, amikaro mia!<br> Ĉu vin mi trovos ree? ĉu vivas en sano<br> Vi, ĉirkaŭ kiuj rampis mi, kiel infano…<br> Ĉu vivas grandegulo, <span class="nomo" lang="und" title="Ne-Esperanta nomo. Lingvo: nespecifita">Baŭblis</span> ĝia nomo,<a class="noto" title="Ligilo al “#noto-sinjoro-tadeo-4-6”" href="#noto-sinjoro-tadeo-4-6" id="sinjoro-tadeo-4-6">*</a><br> Kies jarcent’-kavaĵo, kiel bona domo,<br> Por dekdu homoj estis vespera manĝejo?<br> Ĉu floras bosk’ Mendoga, ĉe paroĥ-preĝejo?<a class="noto" title="Ligilo al “#noto-sinjoro-tadeo-4-7”" href="#noto-sinjoro-tadeo-4-7" id="sinjoro-tadeo-4-7">*</a><span class="m dekstre">30</span> <br> Tie, en Ukraino, ĉu ankoraŭ bruas<br> Ĉe dom’ de <span class="nomo" lang="und" title="Ne-Esperanta nomo. Lingvo: nespecifita">Holovinski</span>, kie <span class="nomo" lang="und" title="Ne-Esperanta nomo. Lingvo: nespecifita">Rosja</span> fluas,<br> Tilio diskreskinta, ke sub ombro ĝia<br> Centpare iris dancon junular’ gracia?</p>

 <div id="noto-sinjoro-tadeo-4-5" class="noto "> <a class="noto" href="#sinjoro-tadeo-4-5">*</a> <span class="nomo" lang="und" title="Ne-Esperanta nomo. Lingvo: nespecifita">Zygmunt August</span>, lasta pola reĝo el Jagiellona dinastio; li regis de 1548–1572 <abbr>j.</abbr>, kaj estis levita laŭ antikva kutimo sur la tronon de la Granda litva duklando: li ligis al zono glavon kaj kronis sin per kolpako (alta pinta ĉapo velura kun zibelpelta borderaĵo). Li estis fervora ĉasisto.</div>

 <div id="noto-sinjoro-tadeo-4-6" class="noto "> <a class="noto" href="#sinjoro-tadeo-4-6">*</a> En <span class="nomo" lang="und" title="Ne-Esperanta nomo. Lingvo: nespecifita">Rosień</span>-distrikta vilaĝo <span class="nomo" lang="und" title="Ne-Esperanta nomo. Lingvo: nespecifita">Bordzie</span>, bieno de la litva “Landskribisto” <span class="nomo" lang="und" title="Ne-Esperanta nomo. Lingvo: nespecifita">Paszkiewicz</span>, kreskis kverko, konata laŭ nomo <span class="nomo" lang="und" title="Ne-Esperanta nomo. Lingvo: nespecifita">Baublis</span>, kiu en idolanaj tempoj estis pie adorata kiel sanktaĵo. En interno de tiu elputrinta grandegulo (forhakita en <abbr>j.</abbr> 1812), la ŝtatviro <span class="nomo" lang="und" title="Ne-Esperanta nomo. Lingvo: nespecifita">Paszkiewicz</span> aranĝis muzeon de litvaj antikvaĵoj.</div>

 <div id="noto-sinjoro-tadeo-4-7" class="noto "> <a class="noto" href="#sinjoro-tadeo-4-7">*</a> Proksime de la Novogrodeka paroĥejo kreskis antikvaj tilioj; multaj el ili estis forhakitaj ĉirkaŭ la 1812-a <abbr>j.</abbr> </div>

 <p id="dj228">Monumentoj vi niaj! vin, kiom en jaro,<br> Forhakas komercistoj, moskva registaro!<br> Ne lasante azilon al la birdoj kantaj,<br> Nek al bardoj, la ombron kiel bird’ ŝatantaj:<br> Ja tili’ Ĉarnolesja al Jano sentema<a class="noto" title="Ligilo al “#noto-sinjoro-tadeo-4-8”" href="#noto-sinjoro-tadeo-4-8" id="sinjoro-tadeo-4-8">*</a><br> Inspiris tiom rimojn! kverko babilema<span class="m dekstre">40</span> <br> Al bard’ kozaka tiom da mirakloj kantas.<a class="noto" title="Ligilo al “#noto-sinjoro-tadeo-4-9”" href="#noto-sinjoro-tadeo-4-9" id="sinjoro-tadeo-4-9">*</a></p>

 <div id="noto-sinjoro-tadeo-4-8" class="noto "> <a class="noto" href="#sinjoro-tadeo-4-8">*</a> <span class="nomo" lang="und" title="Ne-Esperanta nomo. Lingvo: nespecifita">Czarnolesie</span>, vilaĝo, en kiu loĝis <span class="nomo" lang="und" title="Ne-Esperanta nomo. Lingvo: nespecifita">Jan Kochanowski</span>, plej eminenta poeto pola en <span class="num" title="">XVI</span> <abbr>jc.</abbr>, (<abbr>nask.</abbr> 1530, <abbr>mort.</abbr> 1584). Sub branĉegoj de tilio, kiu ĉirkaŭombris lian domon, li ofte meditis kaj verkis multajn el siaj belegaj poemoj, inter-alie la famajn korskuantajn elegiojn “<span class="nomo" lang="und" title="Ne-Esperanta nomo. Lingvo: nespecifita">Treny</span>”, post la morto de sia plej amata filineto <span class="nomo" lang="und" title="Ne-Esperanta nomo. Lingvo: nespecifita">Ursula</span>.</div>

 <div id="noto-sinjoro-tadeo-4-9" class="noto "> <a class="noto" href="#sinjoro-tadeo-4-9">*</a> Koncernas la ukrainan polan poeton <span class="nomo" lang="und" title="Ne-Esperanta nomo. Lingvo: nespecifita">Seweryn Goszczyński</span> (1801–1876) kaj precipe lian poezian rakonton “Kanjova Kastelo” (<span class="fremda" lang="und" title="Ne-Esperanta teksto. Lingvo: nespecifita">Zamek Kaniowski</span>), kiu, laŭ enhavo kaj karaktero, estas vera kozaka kanto, plena de malserena grandioza spirito de la stepoj.</div>

 <p id="dj229">Arboj miaj, kiome mi al vi ŝuldantas!<br> Pafisto, forkuranta mokojn de kolegoj<br> Pro maltrafita besto, sub viaj branĉegoj<br> Mi ĉasis revojn; kaj en sovaĝ-regiono,<br> Forgesinte la ĉason, mi sidis sur ŝtono:<br> Ĉirkaŭe brilis griza musko, surverŝita<br> Malhelblue per nigra bero dispremita,<br> Kaj tie flagris ruĝe erik’-altaĵetoj<br> Kun ornam’ el koralaj vakcini’-perletoj.<span class="m dekstre">50</span> <br> Malhel’ ĉirkaŭe; supre branĉoj sin etendis<br> Kaj kiel verdaj, densaj nuboj suben pendis;<br> Vent’ furiozis, super arkaĵ’ nemovata,<br> Per ĝemo, hurlo, krako, frakas’ tondrobata:<br> Stranga, surdiga bruo! super kapo mia<br> Kvazaŭ estus pendanta la maro furia.</p>

 <p id="dj230">Malsupre, urb-ruinoj kvazaŭ: renversita<br> Kverko, kiel grandega trabaĵo rompita;<br> Kaj sur ĝia apogo leviĝas kolone<br> Branĉaraj trunkoj, traboj putrintaj duone,<span class="m dekstre">60</span> <br> En ĉirkaŭbar’ de herboj. Kun terur’ vi vidas,<br> Arbaro-mastroj meze de l’ teraso sidas:<br> Aproj, ursoj kaj lupoj; jen kuŝas, ĉe fostoj,<br> Post nesingardaj gastoj, ekmorditaj ostoj;<br> Iam elŝprucas supren, tra herbo verdanta,<br> Kiel fontan’, du kornoj de cervo kuranta,<br> Kiu brilas tra arboj per flaveta strio,<br> Kiel estingiĝanta en arbar’ radio.</p>

 <p id="dj231">Ree silent’ malsupre. Pego, sur-abie,<br> Frapetas, poste flugas, malaperas ie,<span class="m dekstre">70</span> <br> Sed ne ĉesas per beko frapi en kaŝ-loko,<br> Kiel infano serĉi invitas per voko.<br> Sciur’, tenanta nukson, pli proksime sidas,<br> Mordas; vosteto pendas super la okuloj,<br> Kiel plumtufo super kask’ de kirasuloj:<br> Malgraŭ ŝirmil’ atentas ĝi, kaj se ekvidas<br> Gaston, saltas plej lerta el arbar’-saltuloj<br> De la arbo sur arbojn, fulm-brile; en fino<br> Ĝi nevideble kaŝas sin en trunko-sino,<br> Kiel revenas hejman arbon driadino.<a class="noto" title="Ligilo al “#noto-sinjoro-tadeo-4-10”" href="#noto-sinjoro-tadeo-4-10" id="sinjoro-tadeo-4-10">*</a><span class="m dekstre">80</span> <br> Ree mallaŭte.</p>

 <div id="noto-sinjoro-tadeo-4-10" class="noto "> <a class="noto" href="#sinjoro-tadeo-4-10">*</a> Driado, antikva greka nimfo, loĝanta en arbo.</div>

 <p id="dj232">Branĉo skuiĝis puŝita,<br> Kaj, inter la sorpuja berar’ disŝovita,<br> Ekbrilis, pli ol sorpoj, vizaĝo ruĝhela:<br> Berojn, nuksojn kolektas junulino bela;<br> En bast-korbeton metas ŝi la kolektatajn<br> Freŝ-vakciniojn, kiel ŝia buŝ’, skarlatajn.<br> Flanke junul’ avelojn klinas; post deklino<br> Briletajn nuksojn kaptas fluge la virgino.</p>

 <p id="dj233">Ĵus ili aŭdis kornoj-sonon, hund-bojadon,<br> Kaj divenis proksime venantan ĉasadon;<span class="m dekstre">90</span> <br> Do ambaŭ timoplene, en densaj branĉetoj<br> For malaperis, kiel arbaraj dietoj.</p>

 <p id="dj234">Soplicovo moviĝas: sed, nek hundoj-bojo,<br> Ĉevaloj-heno, knaraj kaleŝoj sur vojo,<br> Nek de trumpetoj ĉaso-signalo donita,<br> Povis tiri Tadeon el sternaĵo lita;<br> En vest’ falinte liton, dormegis jun-homo,<br> Kaj neniu ekpensis serĉi lin tra l’ domo;<br> Ĉiuj, mem-okupite, laŭ ordon’ rapidis,<br> Pri dormul’ forgesinte, foreston ne vidis.<span class="m dekstre">100</span> </p>

 <p id="dj235">Li ronkis. Tra l’ aperto fenestrokovrila,<br> Eltranĉita korforme, enfalis sunbrila<br> Fajrokolono, rekte al frunto kaj buŝo<br> De volanta ankoraŭ dormi Tadeuŝo.<br> Li turniĝis, ŝirmante sin. Ĵus frapo ia<br> Lin vekis. Gaja estis revekiĝo lia:<br> Li estis birde vigla, facile respiris<br> Kaj sentis sin feliĉa, al si ridetante:<br> Pri ĉio, okazinta hieraŭ, pensante,<br> Li sentis korbatadon, ruĝiĝe sopiris.<span class="m dekstre">110</span> <br> Li rigardis fenestron: miraĵoj! En klaro<br> De tiu koro, brilis hela okulparo,<br> Tre larĝe malfermita, al rigard’ simila,<br> Kiu penetras ombrojn el taglumo brila.<br> Kaj li vidis: maneto, kvazaŭ ventumilo<br> Al sun’ turniĝis, kiel okuloj-ŝirmilo;<br> Fingretoj, direktitaj al roza sun-helo,<br> Ruĝiĝis trae, kiel rubena juvelo;<br> Scieme disklinita buŝo kun dentetoj,<br> Kvazaŭ, inter koraloj, lumantaj perletoj;<span class="m dekstre">120</span> <br> Vangoj, kvankam ŝirmitaj per roza manplato,<br> Flamas mem, kiel rozoj, per viva skarlato.</p>

 <p id="dj236">Tadeo, ĉe fenestro, en ombro kuŝante,<br> Kaj belegan aperon super si vidante<br> Preskaŭ sur la vizaĝo, ne sciis, ĉu tio<br> Estas vere maldormo, aŭ sonĝa vizio<br> Pri aminda, helbrila infana vizaĝo,<br> Kiun sonĝe ni vidis en senkulpa aĝo.<br> Vizaĝeto kliniĝis: li time kaj ĝoje<br> Tremante, ha! ekvidis precize, refoje,<span class="m dekstre">130</span> <br> Rememoris, rekonis mallongan blond-haron,<br> Volvitan en neĝblankan papilotoj-aron:<br> Kvazaŭ arĝent’-silikvoj, ili suno-brile<br> Lumis, al kron’ sanktula en bildet’, simile.</p>

 <p id="dj237">Li eksaltis; vidaĵo, pro krako timplene<br> Forflugis, malgraŭ lia atend’, senrevene!<br> Nur aŭdiĝis denove trifoja frapado<br> Kaj la vortoj: “Leviĝu, tempo por ĉasado!<br> Vi malfruos.” Li saltis el lit’, ĉe foriro<br> Puŝis la fenestrumojn, ke krakis ĉarniro,<span class="m dekstre">140</span> <br> Kaj malfermitaj flankoj ekbatis la muron;<br> Li elsaltis, rigardis, kun konfuzo, miro;<br> Sed nenia postsigno perfidis forkuron.<br> Proksime de l’ fenestro estis frukt-arbara<br> Baril’: sur ĝi lupoloj kun krono florara<br> Ŝanceliĝis, puŝitaj de manet’? aŭ vente<br> Movitaj? Li rigardis longe kaj atente.<br> Ne kuraĝante iri ĝardenon, ĉe bara<br> Palisar’ apogite, li levis silente<br> La okulojn, kaj fingron al buŝo alpreme<br> Metis silent’-ordone, ke vort’ rapideme<span class="m dekstre">150</span> <br> Ne rompu la silenton; poste frunton frapis<br> Li, kvazaŭ al memoro dormanta, admone,<br> Fine ekmordis fingron, ĝis sango sin skrapis,<br> Kaj laŭt-ekkriis: “Prave al mi, tiel bone!”</p>

 <p id="dj238">En domo, bruoplena nur antaŭ momento,<br> Nun estis kvazaŭ tomba, obtuza silento.<br> Ĉiuj iris en kampon. Tade’ alturnetis<br> Orelojn, kaj al ili manojn tube metis;<br> Aŭskultis, ĝis alportis vento el arbaro<br> Trumpet-sonojn kaj kriojn de la ĉasistaro.<span class="m dekstre">160</span> </p>

 <p id="dj239">Lia ĉeval’ en stalo atendis selite.<br> Li, preninte pafilon, kiel obsedite<br> Galopis al drinkejoj, kie, ĉe kapelo,<br> Matene kolektiĝis anoj de ĉaspelo.</p>

 <p id="dj240">Du drinkejoj, duflanke ĉe l’ voj’ kliniĝante,<br> Staris kvazaŭ fenestre al si minacante:<br> Malnova estis juĝe kastela heredo;<br> Nova spit-konstruita, <span class="nomo" lang="und" title="Ne-Esperanta nomo. Lingvo: nespecifita">Soplica</span>-posedo.<br> Tiu, kvazaŭ heredo propra de Gervazo,<br> En ĉi-tiu ĉe tablo prezidas Protazo.<span class="m dekstre">170</span> </p>

 <p id="dj241">Nova drinkej’ ne estis interes’-ekscita;<br> Malnova, laŭ antikva model’, konstruita,<br> Kiun elpensis iam Tiraj ĉarpentistoj,<a class="noto" title="Ligilo al “#noto-sinjoro-tadeo-4-11”" href="#noto-sinjoro-tadeo-4-11" id="sinjoro-tadeo-4-11">*</a><br> Kaj poste judejanoj disportis sur-tere:<br> Konstruo-speco, kiun fremdaj konstruistoj<br> Ne konas; ni de judoj ĝin heredas pere:</p>

 <div id="noto-sinjoro-tadeo-4-11" class="noto "> <a class="noto" href="#sinjoro-tadeo-4-11">*</a> Tiro, urbo en antikva Fenicio.</div>

 <p id="dj242">Fronto kiel arkeo, kaj posto — sanktejo;<br> Arke’, kvazaŭ de <span class="nomo" lang="und" title="Ne-Esperanta nomo. Lingvo: nespecifita">Noe</span> kvarflanka bestejo,<br> Konata nun vulgare laŭ nomo de staloj,<br> Kaj en ĝi bestoj: bovoj, bovinoj, ĉevaloj,<span class="m dekstre">180</span> <br> Barbaj kaprinoj; supre da birdoj kolektoj,<br> Ankaŭ rampuloj pare, ne mankas insektoj.<br> Posta part’ kiel stranga sanktejo; konstrue<br> Memoriĝas, laŭ vido, templo Salomona,<br> Kiun metio-sperte starigis unue<br> Hiramaj ĉarpentistoj sur monto Siona.<a class="noto" title="Ligilo al “#noto-sinjoro-tadeo-4-12”" href="#noto-sinjoro-tadeo-4-12" id="sinjoro-tadeo-4-12">*</a><br> Nun judoj ĝin imitas en siaj lernejoj,<br> Lernej’-modelon sekvas staloj kaj drinkejoj.<br> El tabuletoj, pajlo: tegment’, pintigita,<br> Ĉifaĵa, kiel juda ĉapo difektita.<span class="m dekstre">190</span> <br> El supro ŝpruce-levas randojn galerio,<br> Apogitajn sur ligna kolonoj-serio.<br> Kolonar’, kio estas miraĵ’ arĥitekta,<br> Daŭras, kvankam duone putrinta, malrekta,<br> Kiel en Piza turo,<a class="noto" title="Ligilo al “#noto-sinjoro-tadeo-4-13”" href="#noto-sinjoro-tadeo-4-13" id="sinjoro-tadeo-4-13">*</a> sed ne laŭ modeloj<br> De grekoj, ĉar sen bazoj kaj sen kapiteloj.<br> Super kolonoj pendas duonrond-arkaĵo,<br> Ankaŭ ligna, de gota arto imitaĵo.<br> Supraĵe art-ornamoj, ne per skulpt-ĉizilo,<br> Sed lerte eltranĉitaj per ĉarpent’-hakilo,<span class="m dekstre">200</span> <br> Kiel kurb-brakoj de la kandelabr’ sabata;<br> Fine-pendas globetoj, kvazaŭ la butono,<br> De la judoj dum preĝoj frunte-pendigata,<br> Kaj kiun ili nomas “<span class="fremda" lang="und" title="Ne-Esperanta teksto. Lingvo: nespecifita">cices</span>”<a class="noto" title="Ligilo al “#noto-sinjoro-tadeo-4-14”" href="#noto-sinjoro-tadeo-4-14" id="sinjoro-tadeo-4-14">*</a> en ĵargono.<br> Malproksime, drinkejo malrekta, ŝancela,<br> Kvazaŭ preĝanta judo balancas per kapo:<br> Taŭza pajlaĵo — barbo, tegment’ kiel ĉapo,<br> La fulgaj muroj kiel nigra teg’ mantela,<br> Kaj kiel “<span class="fremda" lang="und" title="Ne-Esperanta teksto. Lingvo: nespecifita">cices</span>” frunte — skulptaĵo antaŭe.</p>

 <div id="noto-sinjoro-tadeo-4-12" class="noto "> <a class="noto" href="#sinjoro-tadeo-4-12">*</a> Hiramo, reĝo de Tiro, ŝatanto de grandiozaj konstruaĵoj, estis en rilatoj kun Salomono, kiu konstruis la faman templon.</div>

 <div id="noto-sinjoro-tadeo-4-13" class="noto "> <a class="noto" href="#sinjoro-tadeo-4-13">*</a> En itala urbo <span class="nomo" lang="und" title="Ne-Esperanta nomo. Lingvo: nespecifita">Piza</span> troviĝas turo, kiu estas 59 metrojn alta, kaj 5 metrojn klinita.</div>

 <div id="noto-sinjoro-tadeo-4-14" class="noto "> <a class="noto" href="#sinjoro-tadeo-4-14">*</a> <span class="fremda" lang="und" title="Ne-Esperanta teksto. Lingvo: nespecifita">Cices</span>, fadenoj; ĉi-tie oni parolas pri “<span class="fremda" lang="und" title="Ne-Esperanta teksto. Lingvo: nespecifita">tefilim</span>”, leda skatoleto kun la diaj dek ordonoj.</div>

 <p id="dj243">Drinkej-partoj laŭ juda lernejo ankaŭe:<span class="m dekstre">210</span> <br> Kun ĉambretoj malvastaj, longformaj, unua<br> Parto, por gesinjoroj, kiuj vojaĝiras;<br> Kaj en grandega halo, ĉe muroj, en dua,<br> Multpiedaj, mallarĝaj lign-tabloj sin tiras,<br> Kun malaltaj, al tablo similaj benketoj,<br> Kiel idoj al patro.</p>

 <p id="dj244">Ronde, sur seĝetoj,<br> Sidas parte kampuloj, nobeletoj parte,<br> Ĉiuj vice; nur sidas ekonom’ aparte.<br> Post fru-meso, ĉar estis dimanĉ’, el kapelo<br> Ili venis distriĝi, trinki ĉe Jankjelo.<span class="m dekstre">220</span> <br> Antaŭ ĉiu jam ŝaŭmis kaliko griz-branda;<br> Drinkejistin’ kuradis kun botelo granda.<br> Farmisto <span class="nomo" lang="und" title="Ne-Esperanta nomo. Lingvo: nespecifita">Jankjel</span> portis longan sarafanon<br> Ĝis ter’, kun hoketingoj arĝentaj; li manon<br> Unu al sia nigra silka zono metis,<br> Per dua sian grizan barbon glatumetis;<br> Li ĉirkaŭe rigardis, disponis, salutojn<br> Faris al enirantoj, ĉe gastoj diskutojn<br> Komencis, kverelantojn li emigis pace,<br> Sed servis al neniu, irante senlace.<span class="m dekstre">230</span> <br> Konata, pro honesto, judo maljunulo<br> De multjaroj drinkejon farmis; sed kampulo<br> Neniu, nek nobelo en bieno plendis.<br> Ĉar kial? Li drinkaĵojn ĉiam bonajn vendis;<br> Li kalkulis singarde, tamen sen trompeco,<br> Ne malhelpis gajiĝon, sed sen ebrieco!<br> Li ŝatis tre amuzojn, kaj oni solenis<br> Ĉe li edziĝojn, baptojn; en dimanĉoj venis<br> El vilaĝo drinkejon, laŭ lia dispono,<br> Muzik’ kun sakfajfiloj kaj basviolono.<span class="m dekstre">240</span> </p>

 <p id="dj245">En muziko famigis lin granda talento;<br> Kun cimbalo, de sia popol’ instrumento,<br> Iam li domojn iris, per lud’ mirigante<br> Kaj per kantoj; ĉar estis li tre lerta kante,<br> Havis sufiĉe puran elparolon polan<br> Kaj precipe ekamis kantaron popolan:<br> Li alportis, farante trans <span class="nomo" lang="und" title="Ne-Esperanta nomo. Lingvo: nespecifita">Njemen</span> veturojn<br> Kolomijkojn el <span class="nomo" lang="und" title="Ne-Esperanta nomo. Lingvo: nespecifita">Haliĉ</span>, varŝavajn mazurojn.<a class="noto" title="Ligilo al “#noto-sinjoro-tadeo-4-15”" href="#noto-sinjoro-tadeo-4-15" id="sinjoro-tadeo-4-15">*</a><br> Famo, ne ĉiam certa, ĉirkaŭe kolportis,<br> Ke li, el eksterlando, unue alportis<span class="m dekstre">250</span> <br> Kaj disvastigis tiam, en distrikta rondo,<br> Kanton, faman hodiaŭ en la tuta mondo,<br> Kiun unuafoje, sur ter’ de Aŭzonoj,<a class="noto" title="Ligilo al “#noto-sinjoro-tadeo-4-16”" href="#noto-sinjoro-tadeo-4-16" id="sinjoro-tadeo-4-16">*</a><br> Ludis polaj trumpetoj de la legionoj.<br> Kanta talent’ en Litvo akiras la amon<br> Ĉe la homoj, kaj donas riĉecon kaj famon:<br> <span class="nomo" lang="und" title="Ne-Esperanta nomo. Lingvo: nespecifita">Jankjel</span>, havante gloro-sufiĉon kaj monan,<br> Pendigis ĉe la muro cimbalon belsonan,<br> Loksidiĝis kun idoj en drinkej’ biena,<br> Krome, en urbo estis li helpant’ rabena,<span class="m dekstre">260</span> <br> Ĉie agrabla gasto, doma konsilanto.<br> Li estis ankaŭ sperta grenkomerc’-konanto<br> Kaj riverŝipa, kio vilaĝe tre gravis;<br> Kaj li ankaŭ de bona polo famon havis.</p>

 <div id="noto-sinjoro-tadeo-4-15" class="noto "> <a class="noto" href="#sinjoro-tadeo-4-15">*</a> Kolomijkoj (<span class="fremda" lang="und" title="Ne-Esperanta teksto. Lingvo: nespecifita">Kołomyjki</span>), rutenaj kantoj, kiel la polaj mazuroj aŭ mazurkoj (<abbr>t. e.</abbr> mazuretoj).</div>

 <div id="noto-sinjoro-tadeo-4-16" class="noto "> <a class="noto" href="#sinjoro-tadeo-4-16">*</a> Aŭzonoj, antikva loĝantaro de la sudokcidenta parto de Italujo; ĉi tie en senco de Italujo. La kanto estas la marŝo de <span class="nomo" lang="und" title="Ne-Esperanta nomo. Lingvo: nespecifita">Dąbrowski</span>, kies komenco troviĝas sur paĝo 8-a<a class="noto" title="Ligilo al “#noto-sinjoro-tadeo-1-9”" href="#noto-sinjoro-tadeo-1-9">*</a>.</div>

 <p id="dj246">Li kverelojn, eĉ sangajn, pacigis unue<br> Inter ambaŭ drinkejoj: ambaŭ farmis plue;<br> Lin estimis egale malnov-partianoj<br> De Horeŝko, kaj ankaŭ Soplicaj domanoj.<br> Lian aŭtoritaton respektis Ŝlosisto<br> Minacema, kaj ankaŭ kverelant’ Vokisto;<span class="m dekstre">270</span> <br> Antaŭ li kvietigis kolerojn Gervazo,<br> Minaca mane, kiel per lango Protazo.</p>

 <p id="dj247">Gervaz’, foresta, iris pelĉasi la urson.<br> Ne volante, ke gravan, danĝeran ekskurson<br> Faru sole la Grafo, nesperta junulo,<br> Li iris por konsilo kaj defend’-okazo.</p>

 <p id="dj248">Nune, plej for de sojlo, anstataŭ Gervazo,<br> Inter du benkoj, sidis en drinkej’-angulo<br> Honora,<a class="noto" title="Ligilo al “#noto-sinjoro-tadeo-4-17”" href="#noto-sinjoro-tadeo-4-17" id="sinjoro-tadeo-4-17">*</a> pastro Vermo; la lokon elektis<br> <span class="nomo" lang="und" title="Ne-Esperanta nomo. Lingvo: nespecifita">Jankjel</span> por li. Videble, ke li alt-respektis<span class="m dekstre">280</span> <br> Bernardinon, ĉar kiam li sole ekvidis<br> Mankon en lia glaso, li tuj alrapidis<br> Kaj julian mielon alverŝi ordonis.<br> Laŭ dir’, kun Vermo ili junaĝe sin konis,<br> Ie fremdlande. Vermo ofte dum vesperoj<br> Lin vizitis, sekrete pri gravaj aferoj<br> Kun judo konsiliĝis, laŭ dir’: kontrabanda<br> Komerc’; sed tio ŝajnas kalumnio granda.</p>

 <div id="noto-sinjoro-tadeo-4-17" class="noto "> <a class="noto" href="#sinjoro-tadeo-4-17">*</a> Loko honora, originale “<span class="fremda" lang="und" title="Ne-Esperanta teksto. Lingvo: nespecifita">pokucie</span>”: loko, kien antaŭe oni starigis la domajn diojn, kaj kie ĝis nun la rusoj pendigas la bildojn de sanktuloj. Tie litva kampulo sidigas sian gaston, volante lin honori.</div>

 <p id="dj249">Vermo, tabl-apogite diskutis, nobeloj<br> Ĉirkaŭe lin aŭskultis per atent-oreloj,<span class="m dekstre">290</span> <br> Kaj nazojn al monaĥa klinis tabakujo;<br> Flarante, ili ternis kvazaŭ el pistujo.</p>

 <p id="dj250">“Ho! <span class="fremda" lang="und" title="Ne-Esperanta teksto. Lingvo: nespecifita">Reverendissime</span>,<a class="noto" title="Ligilo al “#noto-sinjoro-tadeo-4-18”" href="#noto-sinjoro-tadeo-4-18" id="sinjoro-tadeo-4-18">*</a> <span class="nomo" lang="und" title="Ne-Esperanta nomo. Lingvo: nespecifita">Skoluba</span> terninte,<br> Diris, tabako iras la kapon ĝis-pinte!<br> Ekde mi nazon portas (li glatis long-nazon,<br> Ternis), mi tian flari ne havis okazon;<br> Vere monaĥa, certe kun Kovna sigelo,<br> Urbo, fama en mondo, pro tabak’, mielo.<a class="noto" title="Ligilo al “#noto-sinjoro-tadeo-4-19”" href="#noto-sinjoro-tadeo-4-19" id="sinjoro-tadeo-4-19">*</a><br> Mi estis tie…” Vermo enmiksis: “Por sanoj<br> De ĉiuj viaj moŝtoj, sinjoroj litvanoj!<span class="m dekstre">300</span> <br> Koncerne la tabakon, ĉi tiu devenas<br> El pli fore, ol moŝto <span class="nomo" lang="und" title="Ne-Esperanta nomo. Lingvo: nespecifita">Skoluba</span> divenas:<br> Paŭlinoj de Hel-monta monaĥej’ malnova<br> Tian tabakon faras en urb’ <span class="nomo" lang="und" title="Ne-Esperanta nomo. Lingvo: nespecifita">Ĉenstoĥova</span>,<a class="noto" title="Ligilo al “#noto-sinjoro-tadeo-4-20”" href="#noto-sinjoro-tadeo-4-20" id="sinjoro-tadeo-4-20">*</a><br> Kie estas la bildo, per mirakloj fama,<br> De Virga Dipatrino, Reĝino ĉiama<br> Pola, nomata ankaŭ de Litvo Dukino, —<br> Jes, Ŝi portas ankoraŭ kronon de reĝino,<br> Sed en Litva Duklando la skismo<a class="noto" title="Ligilo al “#noto-sinjoro-tadeo-4-21”" href="#noto-sinjoro-tadeo-4-21" id="sinjoro-tadeo-4-21">*</a> eknestis!”<br> “El Ĉenstoĥovo? diris <span class="nomo" lang="und" title="Ne-Esperanta nomo. Lingvo: nespecifita">Vilbik</span>, tie estis<span class="m dekstre">310</span> <br> Mi dum la indulgenco antaŭ tridekjaro.<br> Ĉu vere, ke en urbo nun gastas francaro,<br> Rabi trezoron, templon ruinigi volas?<br> Ĉar Litva Kuriero<a class="noto" title="Ligilo al “#noto-sinjoro-tadeo-4-22”" href="#noto-sinjoro-tadeo-4-22" id="sinjoro-tadeo-4-22">*</a> pri tio parolas.”<br> “Nevere, diris Vermo, ĉar franca majesta<br> Moŝt’, katoliko estas, modele honesta.<br> Papo lin unktis, ili vivas en konkordo<br> Kaj konvertas la francojn, ĉe kiuj la ordo<br> Iome difektiĝis. Ĉenstoĥovo, vere,<br> Donis multan arĝenton el trezor’, ofere<span class="m dekstre">320</span> <br> Al patrujo, Polujo; laŭ ordono Dia:<br> Liaj altaroj estas trezorej’ nacia.<br> Ja en Duklando, pola armeo laŭscie<br> Kalkulas jam cent milojn, baldaŭ estos plie:<br> Kiu pagos armeon? ĉu ne litvanaro?<br> Sed vi nur monon donas por la moskva caro.”<br> “Ne donas, kriis <span class="nomo" lang="und" title="Ne-Esperanta nomo. Lingvo: nespecifita">Vilbik</span>, oni prenas forte.”<br> “Bonfaranto, — aŭdiĝis kampul’ humilvorte,<br> Kliniĝinte al pastro, skrapis kapoŝelon:<br> Mizero nur duone premas la nobelon;<span class="m dekstre">330</span> <br> Nin ili senhaŭtigas.” — “Kampul’, kriis laŭte<br> <span class="nomo" lang="und" title="Ne-Esperanta nomo. Lingvo: nespecifita">Skoluba</span>, vi kutimis tion, kaj senhaŭte<br> Vivas plu, laŭ angilo; sed bone-naskitaj,<br> Al oraj liberecoj ni kutimigitaj!<br> Egalis ja nobelo, sur kampet’ malgranda…<br> (‘Jes — kriis ĉiuj — al la vojevodo landa!’)<br> Nun ili, nobelecon neante, ordonas<br> Serĉi paperojn, ilin esplori proponas.”<br> “Pri vi, kriis <span class="nomo" lang="und" title="Ne-Esperanta nomo. Lingvo: nespecifita">Juraha</span>, afer’ malpli grava:<br> Kampul’ nobeligita vi estas praava;<span class="m dekstre">340</span> <br> Sed mi el princoj! Ili demandas pri tio,<br> Kiam mi nobeliĝis? memoras nur Dio!<br> Moskvul’, demandi kverkon, iru en arbaron,<br> Kiarajte ĝi kreskas super arbustaron.”<br> “Princ’, diris <span class="nomo" lang="und" title="Ne-Esperanta nomo. Lingvo: nespecifita">Ĵagjel</span>, vi nin imponi ne pravas,<br> Ĉi-tie pli ol unu domo mitrojn<a class="noto" title="Ligilo al “#noto-sinjoro-tadeo-4-23”" href="#noto-sinjoro-tadeo-4-23" id="sinjoro-tadeo-4-23">*</a> havas.”<br> “Vi havas en blazono krucon, jen kaŝita<br> Alud’, kriis <span class="nomo" lang="und" title="Ne-Esperanta nomo. Lingvo: nespecifita">Podhajski</span>, al gent’ neofita.”<a class="noto" title="Ligilo al “#noto-sinjoro-tadeo-4-24”" href="#noto-sinjoro-tadeo-4-24" id="sinjoro-tadeo-4-24">*</a><br> “Fals’! interrompis <span class="nomo" lang="und" title="Ne-Esperanta nomo. Lingvo: nespecifita">Birbaŝ</span>, mia grafa krono,<br> Tatara, havas krucojn super ŝip-blazono.”<span class="m dekstre">350</span> <br> “<span class="nomo" lang="und" title="Ne-Esperanta nomo. Lingvo: nespecifita">Poraj</span>,<a class="noto" title="Ligilo al “#noto-sinjoro-tadeo-4-25”" href="#noto-sinjoro-tadeo-4-25" id="sinjoro-tadeo-4-25">*</a> mitro or-kampa, princ-blazono, laste<br> Kriis <span class="nomo" lang="und" title="Ne-Esperanta nomo. Lingvo: nespecifita">Mickjeviĉ</span>, skribas ĝin <span class="nomo" lang="und" title="Ne-Esperanta nomo. Lingvo: nespecifita">Strijkovski</span><a class="noto" title="Ligilo al “#noto-sinjoro-tadeo-4-26”" href="#noto-sinjoro-tadeo-4-26" id="sinjoro-tadeo-4-26">*</a> vaste.”</p>

 <div id="noto-sinjoro-tadeo-4-18" class="noto "> <a class="noto" href="#sinjoro-tadeo-4-18">*</a> Latine: plej respektinda.</div>

 <div id="noto-sinjoro-tadeo-4-19" class="noto "> <a class="noto" href="#sinjoro-tadeo-4-19">*</a> Kovno, urbo komerca en Litvo, ĉe riveroj <span class="nomo" lang="und" title="Ne-Esperanta nomo. Lingvo: nespecifita">Vilja</span> kaj <span class="nomo" lang="und" title="Ne-Esperanta nomo. Lingvo: nespecifita">Njemen</span>. Ĉi tie en <abbr>j.</abbr> 1819 la 21-jara <span class="nomo" lang="und" title="Ne-Esperanta nomo. Lingvo: nespecifita">Mickiewicz</span> estis instruisto gimnazia.</div>

 <div id="noto-sinjoro-tadeo-4-20" class="noto "> <a class="noto" href="#sinjoro-tadeo-4-20">*</a> <span class="nomo" lang="und" title="Ne-Esperanta nomo. Lingvo: nespecifita">Częstochowa</span> apartenis tiam (1811) al la Varsovia duklando (komparu rimarkon sur <abbr>p.</abbr> 33<a class="noto" title="Ligilo al “#noto-sinjoro-tadeo-1-43”" href="#noto-sinjoro-tadeo-1-43">*</a>. Pro la rus-franca milito la litvanoj esperis, ke <span class="nomo" lang="und" title="Ne-Esperanta nomo. Lingvo: nespecifita">Napoleon</span> kiel venkanto reunuigos Litvon kun Polujo kaj restarigos la polan regnon en la antaŭaj limoj.</div>

 <div id="noto-sinjoro-tadeo-4-21" class="noto "> <a class="noto" href="#sinjoro-tadeo-4-21">*</a> La rusa eklezio; tio signifas: Litvo estas sub rusa regado.</div>

 <div id="noto-sinjoro-tadeo-4-22" class="noto "> <a class="noto" href="#sinjoro-tadeo-4-22">*</a> Registara gazeto, eldonata tiam en Vilno.</div>

 <div id="noto-sinjoro-tadeo-4-23" class="noto "> <a class="noto" href="#sinjoro-tadeo-4-23">*</a> Mitro, princa krono super princa blazono.</div>

 <div id="noto-sinjoro-tadeo-4-24" class="noto "> <a class="noto" href="#sinjoro-tadeo-4-24">*</a> Por dokumenti sian sindonecon al la nova religio, la konvertitoj kutimis meti krucon en la familian blazonon.</div>

 <div id="noto-sinjoro-tadeo-4-25" class="noto "> <a class="noto" href="#sinjoro-tadeo-4-25">*</a> <span class="nomo" lang="und" title="Ne-Esperanta nomo. Lingvo: nespecifita">Poraj</span>, la blazono de <span class="nomo" lang="und" title="Ne-Esperanta nomo. Lingvo: nespecifita">Mickiewicz</span>, havis blankan rozon sur ruĝa ŝildo.</div>

 <div id="noto-sinjoro-tadeo-4-26" class="noto "> <a class="noto" href="#sinjoro-tadeo-4-26">*</a> <span class="nomo" lang="und" title="Ne-Esperanta nomo. Lingvo: nespecifita">Stryjkowski, Maciej</span>, pola historiisto, vivinta en la <span class="num" title="">XVI</span>-a <abbr>jc.</abbr> </div>

 <p id="dj251">Drinkejo ekbruegis; do pastro Robako<br> Ree vice regalis per sia tabako<br> Parolantojn. Post krioj fariĝis kviete,<br> Ĉiu flaris ĝentile kaj ternis ripete.<br> Profitante silenton, la Pastro daŭrigis:<br> “Ho, grandajn virojn mia tabako ternigis!<br> Jen, kvarfoje el tiu tabakujo same<br> Generalo <span class="nomo" lang="und" title="Ne-Esperanta nomo. Lingvo: nespecifita">Dombrovski</span> flarumis iame!”<span class="m dekstre">360</span> <br> — “<span class="nomo" lang="und" title="Ne-Esperanta nomo. Lingvo: nespecifita">Dombrovski</span>?” ili kriis. — “Jes, jes, li, litvanoj;<br> Mi estis en tendaro, kiam de germanoj<br> Li prenis Gdanskon;<a class="noto" title="Ligilo al “#noto-sinjoro-tadeo-4-27”" href="#noto-sinjoro-tadeo-4-27" id="sinjoro-tadeo-4-27">*</a> skribis li ion; timante<br> Ekdormi, li flarumis, ternis; min frapante<br> Sur la ŝultron, li diris: pastro Bernardino,<br> Ni vidos nin en Litvo, antaŭ jaro-fino;<br> Diru, ke min atendu litvanoj kun tia<br> Tabako ĉenstoĥova, neniel alia!”</p>

 <div id="noto-sinjoro-tadeo-4-27" class="noto "> <a class="noto" href="#sinjoro-tadeo-4-27">*</a> <span class="nomo" lang="und" title="Ne-Esperanta nomo. Lingvo: nespecifita">Gdańsk</span>, germane <span class="nomo" lang="und" title="Ne-Esperanta nomo. Lingvo: nespecifita">Danzig</span>, urbo apud Vistulo, proksime de l’ Balta maro, ekokupita de prusoj post la dua dispartigo de Polujo en <abbr>j.</abbr> 1793. En <abbr>j.</abbr> 1807-a la urbo kapitulacis al franca marŝalo <span class="nomo" lang="und" title="Ne-Esperanta nomo. Lingvo: nespecifita">Lefebvre</span> (duko de <span class="nomo" lang="und" title="Ne-Esperanta nomo. Lingvo: nespecifita">Danzig</span>, laŭ <abbr>L.</abbr> <span class="num" title="">II</span> <abbr>v.</abbr> 835<a class="noto" title="Ligilo al “#sinjoro-tadeo-2-835”" href="#sinjoro-tadeo-2-835">*</a>).</div>

 <p id="dj252">Parolado de Pastro elvokis magie<br> Tian miron kaj ĝojon, ke ekregis ĉie<span class="m dekstre">370</span> <br> Silento; poste sekvis duonlaŭte nova<br> Demandado: “Tabako pola? Ĉenstoĥova?<br> <span class="nomo" lang="und" title="Ne-Esperanta nomo. Lingvo: nespecifita">Dombrovski</span>? Italujo?…” Ĝis fine kuniĝis<br> Penso kun pens’, kaj vorto kun vort’, kaj aŭdiĝis<br> Unuvoĉe, kaj kvazaŭ laŭ ies komando,<br> La krio: “Marŝ’, <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, el itala lando!”<br> Korpremis sin: kampulo kun grafo-tataro,<br> Kruc’ kun Mitro, Porajoj kun Grif’ kaj Ŝiparo;<br> Kaj forgesinte ĉion, eĉ la Bernardinon,<br> Kantis, kriante: “Brandon, mielon kaj vinon!”<span class="m dekstre">380</span> </p>

 <p id="dj253">Longe kanteton Vermo aŭskultis inkline;<br> Por interrompi, prenis li en manojn fine<br> Tabakujon, per terno melodion skue<br> Miksis kaj diris, antaŭ reagordo, plue:<br> “Laŭdante la tabakon, sinjoroj, vi pravas;<br> Vidu, kion interne tabakuj’ enhavas!”<br> Li, frotinte per tuko la malpurigitan<br> Kovrilon, montris etan armeon pentritan,<br> Kiel muŝ-svarmo; meze, rajde-sidis viro,<br> Granda kiel skarabo, ĉef’ de militiro,<span class="m dekstre">390</span> <br> Spronis, kvazaŭ por salti ĉielon okaze,<br> Manon tenis sur brido, kaj duan ĉe-naze:<br> “Rigardu, diris Vermo, tiel minaceme<br> Kiu teniĝas?” — Ĉiuj rigardis scieme. —<br> “Granda imperiestro, ne de moskvularo,<br> Ĉar neniam tabakon flaris moskva caro.”<br> “Granda vir’, vokis <span class="nomo" lang="und" title="Ne-Esperanta nomo. Lingvo: nespecifita">Cidzik</span>, kaj kapot’-vestite?<br> Mi pensis, tia iras per oro kovrite:<br> Ĉar ĉe moskvuloj iu general’, sinjoro,<br> Brilas, kiel ezoko en safran’, en oro.”<span class="m dekstre">400</span> <br> “Nu, mi vidis Koscjuŝkon, en juneco mia,<br> Diris <span class="nomo" lang="und" title="Ne-Esperanta nomo. Lingvo: nespecifita">Rimŝa</span>, li estis ĉefestro nacia,<br> Granda vir’, tamen iris en ‘sukmano’ sia<a class="noto" title="Ligilo al “#noto-sinjoro-tadeo-4-28”" href="#noto-sinjoro-tadeo-4-28" id="sinjoro-tadeo-4-28">*</a><br> Krakova, aŭ ‘ĉamarko’!” — “En ĉamarko kia?<br> Diris <span class="nomo" lang="und" title="Ne-Esperanta nomo. Lingvo: nespecifita">Vilbik</span>, ĝin oni nomis ‘<span class="fremda" lang="und" title="Ne-Esperanta teksto. Lingvo: nespecifita">taratata</span>’.”<br> “Sed tiu havis franĝojn, kaj ĉi-tiu glata”,<br> Kriis <span class="nomo" lang="und" title="Ne-Esperanta nomo. Lingvo: nespecifita">Mickjeviĉ</span>. — Sekvis disputo-komenco<br> Pri ĉamar’, taratatko, kaj form-diferenco.</p>

 <div id="noto-sinjoro-tadeo-4-28" class="noto "> <a class="noto" href="#sinjoro-tadeo-4-28">*</a> Sukmano, vilaĝana drapsurtuto; ĉamaro aŭ ĉamarko, pola laĉvesto; taratato aŭ taratatko, mallonga pola kapoto kun laĉoj kaj franĝoj.</div>

 <p id="dj254">Vermo, ĉar diskutado disvojiĝis tree,<br> Komencis al fajrujo ĝin kolekti ree,<span class="m dekstre">410</span> <br> Per tabak’ regalante; oni ternis brue,<br> Al si deziris sanon; li parolis plue:<br> “Se franc-imperiestro dum batalo flaras<br> Tabakon, ĝi signifas, ke li venke staras.<br> Ekzemple kun kanonoj apud Aŭsterlico<a class="noto" title="Ligilo al “#noto-sinjoro-tadeo-4-29”" href="#noto-sinjoro-tadeo-4-29" id="sinjoro-tadeo-4-29">*</a><br> Staris francoj, al ili kuris moskva vico.<br> Li rigardis: Se francoj elpafis, momente<br> Kiel herbo sterniĝis rusoj regimente;<br> Kiam galope nova regimento falis,<br> <span class="nomo" lang="und" title="Ne-Esperanta nomo. Lingvo: nespecifita">Napoleon</span>, flarante tabakon, signalis,<span class="m dekstre">420</span> <br> Ĝis fine Aleksandro kun Konstanto, sia<br> Frat’, kaj imperiestro Francisko aŭstria<br> El kamp’ forkuris: tion <span class="nomo" lang="und" title="Ne-Esperanta nomo. Lingvo: nespecifita">Napoleon</span> vidis,<br> Do, post batalo, fingrojn skuante, li ridis.<br> Se, en lia armeo, ĉeesta sinjoro<br> Iu servos, li tion havu en memoro”.</p>

 <div id="noto-sinjoro-tadeo-4-29" class="noto "> <a class="noto" href="#sinjoro-tadeo-4-29">*</a> En la batalo ĉe <span class="nomo" lang="und" title="Ne-Esperanta nomo. Lingvo: nespecifita">Austerlitz</span> (ĉeĥe <span class="nomo" lang="und" title="Ne-Esperanta nomo. Lingvo: nespecifita">Slavkov</span>) en <abbr>j.</abbr> 1805, en kiu <span class="nomo" lang="und" title="Ne-Esperanta nomo. Lingvo: nespecifita">Napoleon</span> venkis aliancan armeon aŭstro-rusan sub komando de <span class="nomo" lang="und" title="Ne-Esperanta nomo. Lingvo: nespecifita">Kutuzov</span>, ĉeestis persone la imperiestroj <span class="nomo" lang="und" title="Ne-Esperanta nomo. Lingvo: nespecifita">Franco</span> <span class="num" title="">II</span> kaj Aleksandro <span class="num" title="">I</span> kun sia frato Grand-duko Konstanto.</div>

 <p id="dj255">“Aĥ, ekvokis <span class="nomo" lang="und" title="Ne-Esperanta nomo. Lingvo: nespecifita">Skoluba</span>, Almozisto mia,<br> Kiam tio okazos? Ja por ĉiu dia<br> Festo dum jaro homoj la francojn profetas!<br> Ni rigardas, ĝis lace okul’ sin fermetas;<span class="m dekstre">430</span> <br> Kaj moskvulo je kolo nin tenas per forto:<br> Antaŭ ol venos helpo, nin forprenos morto.”</p>

 <p id="dj256">“Moŝto, diris la Pastro, virino veplendu,<br> Kaj, kunmetinte manojn, la judo atendu,<br> Ĝis venos gast’ aŭ pordon ekfrapos amiko;<br> Venki kun <span class="nomo" lang="und" title="Ne-Esperanta nomo. Lingvo: nespecifita">Napoleon</span> — eta artifiko:<br> Li trifoje al svaboj draŝis felon, tredis<br> Prusaĉojn, kaj trans maron anglojn forekspedis;<br> Sekve moskvulojn certe li simile benos;<br> Kio rezultos? moŝtoj, kio poste venos?<span class="m dekstre">440</span> <br> Jen, litva nobelaro saltos sur ĉevalojn,<br> Prenos sabrojn, post kiam li finos batalojn;<br> Tiam, venkinte ĉiujn, moŝt’ Napoleona<br> Diros: kiu vi estas? helpo — malbezona.<br> Ne sufiĉas atendi, gast-inviton fari,<br> Oni devas domanojn kolekti, prepari<br> Tablojn, kaj antaŭ festo purigi en domoj,<br> Mi ripetas: balau kaj purigu, homoj!”</p>

 <p id="dj257">Sekvis silento, poste voĉoj are sonas:<br> “Kiel domon purigi? Kiel vi proponas?<span class="m dekstre">450</span> <br> Ni pretiĝos por ĉio, por ĉio prepare;<br> Nur Pastro Bonfaranto parolu pli klare.”</p>

 <p id="dj258">Verm’ rigardis fenestron, diskuti ĉesinte;<br> El fenestro li metis kapon, ekvidinte<br> Ion interesantan, kaj diris: “Ĉar nune<br> Mankas temp’, ni pli vaste priparolas kune<br> Tion morgaŭ: En urbo pro afer’ mi estos;<br> Reveturante, voje mi ĉe moŝtoj kvestos.”<a class="noto" title="Ligilo al “#noto-sinjoro-tadeo-4-30”" href="#noto-sinjoro-tadeo-4-30" id="sinjoro-tadeo-4-30">*</a></p>

 <div id="noto-sinjoro-tadeo-4-30" class="noto "> <a class="noto" href="#sinjoro-tadeo-4-30">*</a> Kvesti, kolekti almozon por bonfara celo; ĉi-tie por monaĥejo.</div>

 <p id="dj259">“Por nokto Njehrimovon bonvenu! en domo<br> Standardestro<a class="noto" title="Ligilo al “#noto-sinjoro-tadeo-4-31”" href="#noto-sinjoro-tadeo-4-31" id="sinjoro-tadeo-4-31">*</a> kontentos, diris Ekonomo.<span class="m dekstre">460</span> <br> En Litvo ja parolas proverbo malnova:<br> Feliĉa homo, kiel kvestant’ Njehrimova!”<br> “Kaj nin, diris <span class="nomo" lang="und" title="Ne-Esperanta nomo. Lingvo: nespecifita">Zubkovski</span>, vizitu favore;<br> Estas tol-peco, buter-barelet’ ĉi-hore,<br> Ŝaf’, bovinet’; memoru la vortojn por provo:<br> Feliĉul’, trafis kiel pastro al Zubkovo.”<br> “Al ni” diris <span class="nomo" lang="und" title="Ne-Esperanta nomo. Lingvo: nespecifita">Skoluba</span>. “Al ni, <span class="nomo" lang="und" title="Ne-Esperanta nomo. Lingvo: nespecifita">Terajeviĉ</span>,<br> Malsate ne eliris pastro el <span class="nomo" lang="und" title="Ne-Esperanta nomo. Lingvo: nespecifita">Puceviĉ</span>.”<br> Nobelaro promesis kaj invitis kore,<br> Akompanante Vermon ekster pordon fore.<span class="m dekstre">470</span> </p>

 <div id="noto-sinjoro-tadeo-4-31" class="noto "> <a class="noto" href="#sinjoro-tadeo-4-31">*</a> Standardestro (<span class="fremda" lang="und" title="Ne-Esperanta teksto. Lingvo: nespecifita">chorąży</span>), antaŭe en Polujo ofico krona, kortega aŭ landa. Dum grandaj solenoj, militoj <abbr>k. t. p.</abbr> la standardestroj portis standardon ŝtatan aŭ landan. Poste ĉi-tiu ofico fariĝis titola.</div>

 <p id="dj260">Antaŭe, tra fenestro, li vidis kiele<br> Tadeo plengalopis sur voj’, senĉapele,<br> Kun kap’ klinita, pala vizaĝ’ malserena,<br> Kaj spronis, vipis beston en galopo plena.<br> Tiu aspekto pastron konfuzis laŭvide,<br> Do li post la junulo ekpaŝis rapide<br> Al praarbaro: kien okulo ĝisiris,<br> Sur horizonta rando ĝi nigre sin tiris.</p>

 </div>

 <div class="sekcio"> <p id="dj261">Kiu vin tutesploris, abisma profundo<br> De litvaj praarbaroj, ĝis mezo, ĝis fundo?<span class="m dekstre">480</span> <br> Fiŝisto borde sondas la fundon de l’ maro;<br> Ĉasist’ rondiras ĉirkaŭ litva praarbaro;<br> Li konas nur supraĵe la formon, eksteron,<br> Sed neniel internan de l’ koro misteron.<br> Kio en ĝi okazas? scias nur fabeloj;<br> Ĉar post arbaroj, densaj arbetaĵ’-manteloj,<br> Estas rempar’ da trunkoj, ŝtipoj kaj radikoj,<br> Defendita de marĉoj kaj de mil torentoj,<br> De reto da herbaĉoj, ejoj de formikoj,<br> Vespoj-, krabroj-nestaro, volvoj da serpentoj.<span class="m dekstre">490</span> <br> Se ĉi obstaklojn venkus kuraĝ’ homsupera,<br> Ĝin renkontus ankoraŭ baro pli danĝera:<br> Ĉiupaŝe insidas, lupkavoj-fasone,<br> Lagetoj, putoj, herbe-kovritaj duone;<br> Homoj neniam sondos ilian profundon,<br> (Tre verŝajne diabloj okupas la fundon).<br> Vitre brilas la akvo, sangorusto-plena,<br> El intern’ iras fumo, odor’ abomena.<br> Arboj ĉirkaŭe perdas foliojn; senŝelaj,<br> Kalvaj, pigmeaj, vermaj kaj malsane-ŝvelaj,<span class="m dekstre">500</span> <br> Klininte branĉojn, kun la muska plik’ sur nukoj,<br> Ĝibigante la trunkojn, kun fungaĉ’-verukoj,<br> Kvazaŭ sorĉistinaro ĉe kaldrono staras,<br> Varmiĝas, kaj kadavron kuire preparas.</p>

 <p id="dj262">Post ĉi lagetoj plue, ne nur paŝ’ ne povus,<br> Sed eĉ okulo vane enpenetri provus;<br> Ĉar tie kovras ĉion la nebula nubo,<br> Kiu leviĝas el la varma marĉa subo.<br> Sed post nebuloj (kiel fabelas popolo),<br> Etendiĝas fertila, bela regiono,<span class="m dekstre">510</span> <br> La besta kaj kreskaĵa regnoj-metropolo:<br> En ĝi, de ĉiuj arboj, herboj, sem-depono,<br> El kiu divers-specoj diskreskas sur tero;<br> Kaj, kiel en arkeo, de bestoj-genero,<br> Por multiĝo, almenaŭ konserviĝas paroj.<br> Ĝust-meze, en kortegoj loĝas fundamentaj:<br> Prabovo, uro, urso, praarbaraj caroj;<br> Sur arboj ĉirkaŭloĝas linkoj akrosentaj,<br> Kaj manĝegemaj guloj<a class="noto" title="Ligilo al “#noto-sinjoro-tadeo-4-32”" href="#noto-sinjoro-tadeo-4-32" id="sinjoro-tadeo-4-32">*</a>, ministroj atentaj;<br> Plue, kiel vasaloj, nobelaj subuloj,<span class="m dekstre">520</span> <br> Loĝas la aproj, lupoj kaj alkoj kornuloj;<br> Ensupre vivas falkoj kaj agloj sovaĝaj,<br> Ĉe la kortegaj tabloj, flatistoj kuraĝaj.<br> Ĉi tiuj patriarkaj, ĉefaj besto-paroj,<br> Kaŝitaj nevideble, meze de arbaroj,<br> Trans lim’, por kolonizo, infanaron sole<br> Sendante, mem trankvilon ĝuas metropole,<br> Ne pereas de tranĉa aŭ pafa perforto,<br> Sed maljunuloj mortas de natura morto.<br> Ili havas tombejon; se mort’ proksimiĝas,<span class="m dekstre">530</span> <br> Birdoj demetas plumojn, suĉbest’ senhariĝas,<br> Kiam urso sendenta maĉi plu ne povas,<br> Cervo kaduka, kiam piedojn pen-ŝovas,<br> Leporo, kies sango, jam iĝas rigida,<br> Korvo, iĝante griza, kaj falko senvida,<br> Kiam aglon maljunan beko, kurbigite<br> En arkon, ĉesas nutri, eterne fermite,<a class="noto" title="Ligilo al “#noto-sinjoro-tadeo-4-33”" href="#noto-sinjoro-tadeo-4-33" id="sinjoro-tadeo-4-33">*</a><br> Ili iras tombejon; eĉ best’ malpli granda<br> Vundite, morti kuras al flanko hejmlanda.<br> Tial en loko, kie homo gasti povas,<span class="m dekstre">540</span> <br> De mortinta bestaro ostojn li ne trovas.<a class="noto" title="Ligilo al “#noto-sinjoro-tadeo-4-34”" href="#noto-sinjoro-tadeo-4-34" id="sinjoro-tadeo-4-34">*</a><br> Laŭ dir’, en metropolo ĉiuj bestoj flegas<br> Bonajn morojn, ĉar tie ili mem sin regas,<br> De homa civilizo ne vidas modelojn:<br> Ne konas, pri propreco-rajto, la kverelojn,<br> Ne konas la militan arton, nek duelojn.<br> Kiel edene avoj, vivas nepoj-gento,<br> Sovaĝaj, hejmaj kune, en amo, konsento;<br> Nek sin kornpuŝas ili, nek mordas per dento.<br> Eĉ se homo enfalus tien senarmile,<span class="m dekstre">550</span> <br> Li, meze inter bestoj, trairus trankvile;<br> Ili rigardus homon kun tia mirado,<br> Kun kia, en la sesa tago de l’ kreado,<br> Iliaj pragepatroj, kiuj pace sidis<br> En paradiz’, unue Adamon ekvidis.<br> Feliĉe, homo tien el voj’ ne eraras,<br> Ĉar Pen’, Terur’ kaj Morto enirejon baras.</p>

 <div id="noto-sinjoro-tadeo-4-32" class="noto "> <a class="noto" href="#sinjoro-tadeo-4-32">*</a> Gulo, speco de urso.</div>

 <div id="noto-sinjoro-tadeo-4-33" class="noto "> <a class="noto" href="#sinjoro-tadeo-4-33">*</a> Laŭ vulgara opinio la bekoj de grandaj rabobirdoj en maljuneco ĉiam pli kurbiĝas, kaj fine la supra pinto, fleksiĝinte, fermas la bekon kaj la birdo mortas de malsato.</div>

 <div id="noto-sinjoro-tadeo-4-34" class="noto "> <a class="noto" href="#sinjoro-tadeo-4-34">*</a> Efektive oni neniam trovas skeleton de mortinta besto.</div>

 <p id="dj263">Nur iam en postkuro tro fervoraj hundoj,<br> Troviĝinte sengarde en kavaj profundoj,<br> Kies intern’-aspekto ilin ekteruras,<span class="m dekstre">560</span> <br> Hurlete, kun freneza rigardo, forkuras,<br> Longe poste, per mano homa karesate,<br> Ĉe li piede, tremas time-obsedate.<br> Mistera metropolo, bestoj-restadejo,<br> Nomatas en ĉasista lingvo: “Pranestejo!”</p>

 <p id="dj264">Stulta urs’! se vi sidus en pranesto via,<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> pri vi neniam fariĝus konscia.<br> Sed, ĉu abel-arbaro vin logis arome,<br> Aŭ matura aveno vin tentis tiome?<br> Vi eliris, trans rando densarbara, fore;<span class="m dekstre">570</span> <br> Arbaristo vin tie spionis esplore,<br> Tuj sin, per sieĝantoj ruzaj, plen-informis,<br> Kie vi tage-manĝis, kie nokte-dormis.<br> Ĉaspelantoj de <span class="nomo" lang="und" title="Ne-Esperanta nomo. Lingvo: nespecifita">Vojski</span>, jam antaŭ pranestoj<br> Vice starante, baras reniron al bestoj.</p>

 <p id="dj265">Tade’ eksciis: multe da tempo jam pasis,<br> Kiam hundoj, en densa arbaro, ekĉasis.<br> Mallaŭt’. — Ĉasistoj vane streĉas aŭdosenton,<br> Vane scieme ĉiuj aŭskultas silenton,<br> Kaj en loko longtempe, senmove atendas:<span class="m dekstre">580</span> <br> Nur al ili muzikon praarbaro sendas;<br> Hundoj ĝin sondas, kiel mergisto sub maro;<br> Kaj pafistoj, turninte tubojn al arbaro,<br> Rigardas <span class="nomo" lang="und" title="Ne-Esperanta nomo. Lingvo: nespecifita">Vojski</span>-n, kiu per orelo teron<br> Demandas. Kiel legas amikoj esperon<br> De viv’, aŭ mort-verdikton, pri kara persono,<br> En kuracist-vizaĝo, tiel al ĉaskono<br> Lia fide, pafistoj lin rigardis time.<br> Leviĝante, li diris: “Estas, jam proksime!”<br> Li aŭdis! — plu aŭskultis ili — jen unua<span class="m dekstre">590</span> <br> Hundo ekbojis, poste la dua, dekdua;<br> Diskurinta hundaro jam kune, amase,<br> Pelas, trovinte tracon, bojludas pelĉase,<br> Ne tiel malrapide, kiel en ĉashoro<br> Dum postkuro de cervo, vulpo aŭ leporo,<br> Sed mallonge, tre ofte, akre kaj kolere;<br> Do ili proksimiĝas, jam beston senpere<br> Vidas, pelas, atingas — momenton atendas,<br> Ree bojas, hurletas: besto sin defendas<br> Kaj certe vundas; inter bojado kaj krio<span class="m dekstre">600</span> <br> Aŭdiĝas ofte ĝemo de hund-agonio.</p>

 <p id="dj266">Pafistoj staris, ĉiu pafilo jam pretis;<br> Ili fleksiĝis, kapojn antaŭen elmetis,<br> Ne povas plu atendi! laŭ vic’ el posteno<br> Forkuras, en arbaron premiĝas kun peno,<br> Por renkonti la beston: kvankam, avertante,<br> <span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Vojski</span> ĉirkaŭrajdis postenojn, kriante,<br> Ke ĉiu, ĉu kampulo, ĉu sinjoro-filo,<br> Lasinte lokon, sentos baton de gvidilo!<br> Tutvane! Ĉiuj kuris, malgraŭ la konsiloj,<span class="m dekstre">610</span> <br> En arbaron. Ekkrakis kune tri pafiloj;<br> Poste ĉiam pafado, sed ĝin superbruis<br> Muĝo de urso, eĥe tut-arbaron skuis;<br> Terura muĝ’! doloro, malesper’, furio!<br> Poste bojo, trumpetoj, de pafistoj krio<br> Tondris el arbar-mezo. Tien la ĉasanoj<br> Kuras ĝoje aŭ tenas la fingrojn sur ĉanoj;<br> Nur <span class="nomo" lang="und" title="Ne-Esperanta nomo. Lingvo: nespecifita">Vojski</span> plendas: oni maltrafe celtiris.<br> Unuflanke pafistoj, pelantoj ekiris<br> Trae, inter arbaro kaj retoj de ĉaso,<span class="m dekstre">620</span> <br> Kaj urso, antaŭ hundoj kaj homoj-amaso,<br> Returniĝis al lokoj malbone garditaj,<br> Al kampoj, de pafistoj plejparte lasitaj,<br> Kie restis el tuta vico da ĉasantoj:<br> <span class="nomo" lang="und" title="Ne-Esperanta nomo. Lingvo: nespecifita">Vojski</span>, Tadeo, Grafo, kun kelkaj pelantoj.<br> Tie arbaro estis maldensa rilate.</p>

 <p id="dj267">Aŭdiĝas muĝo, krakas rompaĵ’, frakasate,<br> Kvazaŭ el nub’, ruliĝas urso tondrobate;<br> Hundoj lin pelas, ŝiras. Urso, stariĝante<br> Postpiede, timigas muĝe malamikojn,<br> Kaj frontpiede ŝiras el tero radikojn,<span class="m dekstre">630</span> <br> Trunkojn, stumpojn de arboj, ŝtonojn, bategante<br> En hundojn, homojn. Fine li arbon elŝiris;<br> Svingante bastonegon, li furie iris<br> Al lasta ĉas-posteno kaj atakon faras<br> Kontraŭ Graf’ kaj Tadeo. Ili firme staras<br> Sen tim’; al besto ĉiu turnis la paftubon,<br> Kvazaŭ fulm-forigiloj du celas en nubon;<br> Ĝis ambaŭ unufoje ektiris per ĉanoj<br> Kaj kune (senspertuloj!) ambaŭ ili pafis;<br> La urs’ antaŭen saltis: ambaŭ lin maltrafis.<span class="m dekstre">640</span> <br> Fiksitan lancon ili kaptas per kvar manoj,<br> Intertire; subite, ili vidas flanke:<br> El ruĝ-buŝego brilas du dentvicoj blanke;<br> Ungopied’ sur fruntojn jam baton mezuris.<br> Ili paliĝis, saltis posten kaj ekkuris<br> En maldensejon. Urso postkuras, leviĝas,<br> Unge-kroĉas, maltrafas, alkuras, stariĝas,<br> Jam al Grafa blondharo celas; cerboŝelon<br> Li certe ŝirus, kiel el kapo ĉapelon;<br> <em>Sed Asesor’, Rejento, alrapidis nune,</em><span class="m dekstre">650</span> <br> Gervazo antaŭ ili, ĉirkaŭ paŝoj-cente,<br> Kun Vermo, sen pafilo, kaj unumomente<br> Kaj, kvazaŭ laŭ komando: tri elpafis kune.<br> Best’ supren saltis, kiel lepor’ ĉe hundaro,<br> Krak-falis kape-suben, kaj, per piedkvaro<br> Pezaĵon de la sanga korpo renversante,<br> Rulis ĝuste al Grafo, teren lin ĵetante.<br> Urso ankoraŭ muĝas kaj leviĝi penas,<br> Sed lin furiaj <span class="nomo" lang="und" title="Ne-Esperanta nomo. Lingvo: nespecifita">Spravnik</span>, <span class="nomo" lang="und" title="Ne-Esperanta nomo. Lingvo: nespecifita">Strapĉina</span> jam tenas.</p>

 <p id="dj268">Tiam <span class="nomo" lang="und" title="Ne-Esperanta nomo. Lingvo: nespecifita">Vojski</span> ekkaptis sian pasamente<span class="m dekstre">660</span> <br> Ligitan bubal-kornon, boao-serpente<br> Tordiĝan, longan, strian: al buŝo ĝin metis,<br> Plenblovis vangojn, sange en okul’ briletis,<br> Duonfermis palpebrojn, la ventron entiris,<br> En pulmojn tutprovizon de l’ aero spiris<br> Kaj ekludis. La korno, kiel vent’ senhalta,<br> Portis muzikon eĥe tra l’ arbaro alta.<br> Eksilentis pafistoj kaj bestopelantoj,<br> Mirante harmonion kaj forton de kantoj.<br> Maljunul’ sian arton, faman en la mondo,<span class="m dekstre">670</span> <br> Nun refoje prezentis al ĉasista rondo.<br> Li plenigis, vivigis ĉasejon, kverkaron,<br> Kvazaŭ li por komenco enlasus hundaron.<br> Ĉar muzik’ historion de la ĉaso donis:<br> Vigla alvok’ unue: jen signal’ eksonis;<br> Ĝem’ post ĝemo hurletas: jen hundoj-ludado;<br> Iam tono pli akre tondras: jen pafado!</p>

 <p id="dj269">Li ĉesis, korn-tenante; pensis aŭdantaro,<br> Ke ludas li, sed ludis — eĥo tra l’ arbaro.</p>

 <p id="dj270">Li blovis ree. Korno, kvazaŭ form-ŝanĝante,<span class="m dekstre">680</span> <br> En buŝ’ de <span class="nomo" lang="und" title="Ne-Esperanta nomo. Lingvo: nespecifita">Vojski</span> malpli aŭ pli dikiĝante,<br> Imitis bestajn voĉojn: jen lupo malsata<br> Hurlas per ĝemo longa, terure trenata.<br> Poste el ursa faŭko muĝo vaste bruas,<br> Poste ura blekado aeron traskuas.</p>

 <p id="dj271">Li ĉesis, korn-tenante; pensis aŭdantaro,<br> Ke ludas li, sed ludis — eĥo tra l’ arbaro.<br> Aŭskultinte la arton de korna ĉefverko,<br> Ripetis ĝin la fagoj, kaj kverko al kverko.</p>

 <p id="dj272">Li blovas; ĉu en korno estas kornoj-cento?<span class="m dekstre">690</span> <br> Aŭdiĝas mikse krioj, kolero, lamento,<br> De homoj, hundoj, bestoj, ĝis <span class="nomo" lang="und" title="Ne-Esperanta nomo. Lingvo: nespecifita">Vojski</span> korn-tubon<br> Levis kaj, per triumfa himno, batis nubon.</p>

 <p id="dj273">Li ĉesis, korn-tenante; pensis aŭdantaro,<br> Ke ludas li, sed ludis — eĥo tra l’ arbaro.<br> Kiom da arboj, tiom da kornoj sin trovis,<br> Kaj kiel ĥoroj eĥe la kanton reblovis.<br> Sonis muziko ĉiam pli vasta, pli hela,<br> Kaj ĉiam pli mallaŭta, pli pura, pli bela,<br> Ĝis ie, sur la sojlo ĉiela, ĝi svenis!<span class="m dekstre">700</span> </p>

 <p id="dj274"><span class="nomo" lang="und" title="Ne-Esperanta nomo. Lingvo: nespecifita">Vojski</span> ambaŭ la manojn de l’ korno deprenis,<br> Kruc-etendis; korn’ falis sur rimeno sia;<br> Kaj <span class="nomo" lang="und" title="Ne-Esperanta nomo. Lingvo: nespecifita">Vojski</span> kun vizaĝo ŝveliĝa, radia,<br> Levis okulojn, staris kvazaŭ en inspiro,<br> Sekvante per orelo tonojn ĝis foriro.<br> Dume ektondris laŭte miloj da aplaŭdoj,<br> Miloj da vivu-krioj, gratuloj kaj laŭdoj.</p>

 <p id="dj275">Post mallaŭtiĝo turnis sin ĉies okulo<br> Al la freŝa kadavro de l’ urso grandulo,<br> Kiu kuŝis, sangante, per kugloj borite,<span class="m dekstre">710</span> <br> Kun brust’ en herbo-plekton densan enbatite;<br> Li frontpiedojn larĝe krucforme distiris,<br> Tra naztruoj torenton da sango elspiris,<br> Malfermadis okulojn, sen kapo-ŝancelo;<br> Lin Ĉambelan’-hirudoj tenas sub orelo:<br> Strapĉin’ maldekstre, <span class="nomo" lang="und" title="Ne-Esperanta nomo. Lingvo: nespecifita">Spravnik</span> dekstre pendiĝante,<br> Suĉis la nigran sangon, gorĝon sufokante.</p>

 <p id="dj276"><span class="nomo" lang="und" title="Ne-Esperanta nomo. Lingvo: nespecifita">Vojski</span> igis fer-stangon enmeti atente,<br> Por malfermi al hundoj faŭkojn inter-dente,<br> Kaj per kolboj renversi beston, dors’ al subo;<span class="m dekstre">720</span> <br> Ree vivu’ trifoja ekbatis je l’ nubo.</p>

 <p id="dj277">Asesoro ekkriis, turnante per tubo:<br> “Nu? do diru! Ni venkis, mia pafileto!<br> Nu, diru, pafileto! Malgranda birdeto,<a class="noto" title="Ligilo al “#noto-sinjoro-tadeo-4-35”" href="#noto-sinjoro-tadeo-4-35" id="sinjoro-tadeo-4-35">*</a><br> Kiel vi distingiĝis? Por mi ne novaĵo:<br> El ĝi laŭ vento iras nenia ŝargaĵo.<br> Mi ĝin de princ’ Sanguŝko donace ricevis.”<br> De mirinda laboro pafileton levis<br> Li, montrante, kaj nomis ĉiun bon-kvaliton.<br> Rejento interrompis lin, viŝante ŝviton:<span class="m dekstre">730</span> <br> “Mi tuj post urso; <span class="nomo" lang="und" title="Ne-Esperanta nomo. Lingvo: nespecifita">Vojski</span> krias: Staru loke!<br> Kiel stari? Urs’ kampon kuris kvazaŭ moke,<br> Kiel leporo salte, pli, pli malproksime;<br> Mi pen-spiris, atingi malesperis time…<br> Mi ekrigardis dekstren: li kuras; por celo<br> Lin prenante, mi pensis: haltu do Miĥelo!<a class="noto" title="Ligilo al “#noto-sinjoro-tadeo-4-36”" href="#noto-sinjoro-tadeo-4-36" id="sinjoro-tadeo-4-36">*</a><br> Kaj paf! nun kuŝas tie senviva amaso!<br> Jen Sagalasa, brava pafilo de ĉaso,<br> Signo: <span class="nomo" lang="und" title="Ne-Esperanta nomo. Lingvo: nespecifita">Balabanovka</span>, <span class="nomo" lang="und" title="Ne-Esperanta nomo. Lingvo: nespecifita">London</span> <span class="nomo" lang="und" title="Ne-Esperanta nomo. Lingvo: nespecifita">Sagalas</span>-o…”<br> (Serurist’ tie loĝis, polo, kies famo:<span class="m dekstre">740</span> <br> Polaj pafiloj, tamen kun angla ornamo).</p>

 <div id="noto-sinjoro-tadeo-4-35" class="noto "> <a class="noto" href="#sinjoro-tadeo-4-35">*</a> Birdeto, malgrand-kalibra pafilo, en kiun oni metas malgrandan kuglon. Bonaj pafistoj el tiaj pafiloj trafas flugantan birdon.</div>

 <div id="noto-sinjoro-tadeo-4-36" class="noto "> <a class="noto" href="#sinjoro-tadeo-4-36">*</a> Kutime Miĉjo (<span class="fremda" lang="und" title="Ne-Esperanta teksto. Lingvo: nespecifita">Misio</span>), nomo donata ŝerce al urso.</div>

 <p id="dj278">Asesor’ kraĉospiris: “Je ursoj-centmilo!<br> Do kvazaŭ vi mortigis? Amuza babilo!”<br> “Aŭdu, diris Rejento, juĝ-esplor’ ne estas<br> Ĉi-tie, sed pelĉaso, do ĉiuj atestas.”</p>

 <p id="dj279">Do obstinan kverelon komencis pro tio<br> Anoj de Asesoro kun Rejent’-partio,<br> Gervazon forgesinte; ĉar ĉiuj rapidis<br> El flanko, kaj en fronto faraĵon ne vidis.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> diris: “Almenaŭ disput’ ne senkaŭza,<span class="m dekstre">750</span> <br> Ĉar tio jam ne estas la leporo naŭza,<br> Sed urso: ne domaĝe revenĝo-konsolon<br> Serĉi per serpentino<a class="noto" title="Ligilo al “#noto-sinjoro-tadeo-4-37”" href="#noto-sinjoro-tadeo-4-37" id="sinjoro-tadeo-4-37">*</a> aŭ preni pistolon.<br> Malfacile pacigi; laŭ malnovaj moroj,<br> Ni permesas duelon al ambaŭ sinjoroj.<br> En miaj tempoj vivis du najbaroj, bravaj,<br> Honestaj viroj, ambaŭ nobeloj praavaj;<br> Ili loĝis duflanke ĉe river’ Vilejko,<br> Unu nome Domejko, kaj dua — Dovejko.<br> Al ursino pafante, ambaŭ kune celis:<span class="m dekstre">760</span> <br> Kiu mortigis? ili terure kverelis<br> Kaj ĵuris tra urs-felo sin pafi duele,<br> Preskaŭ tubo en tubon: jen vere nobele!<br> La duelo bruegon faris, kaj eĉ kantoj<br> Ĝin prikantis, mi estis inter sekundantoj;<br> Kiel ĉio okazis, mi konante ĉion,<br> De komenco rakontos tutan historion.”</p>

 <div id="noto-sinjoro-tadeo-4-37" class="noto "> <a class="noto" href="#sinjoro-tadeo-4-37">*</a> Serpentino, sabro kurbigita.</div>

 <p id="dj280">Antaŭ komenc’, Gervazo pacigis momente<br> Disputon: ĉirkaŭiris li urson atente,<br> Per hakilo buŝegon disduoniginte,<span class="m dekstre">770</span> <br> En kapo-posto, cerbo-tavolojn tranĉinte,<br> Trovis kuglon, eligis, per vest’ purigetis,<br> Almezuris ŝargaĵon, al pafilo metis,<br> Poste diris, levante la kuglon sur mano:<br> <em>“Sinjoroj, vi ne havis ĉi kuglon sub ĉano;</em><br> Jen Horeŝka pafilo solvas ĉian dubon!<br> (Li malnovan, laĉitan levis unutubon);<br> Pafis ne mi; ho, mankis kuraĝo por pafo;<br> En okuloj malhele fariĝis! terure<br> Rememori: Jen ambaŭ sinjoroj forkure<span class="m dekstre">780</span> <br> Sin savas; urs’ tuj-tuŝe sur kapo de Grafo,<br> La lasta el Horeŝkoj! laŭ patrino sia.<br> Jezu-Mari’! mi kriis; anĝelaro dia<br> Sendis helpon en pastro Bernardino sava.<br> Li hontigis nin ĉiujn, ho, pastreto brava!<br> Kiam mi tremis, tuŝi eĉ timis je l’ ĉano,<br> La pafilon elŝiris li el mia mano,<br> Ekcelis, pafis: inter du kapojn! paŝ-centon!<br> Trafis ĝust-meze faŭkon! elbatis la dentojn!<br> Moŝtoj! longe mi vivas, sed, dum vivo mia,<span class="m dekstre">790</span> <br> Nur unu vir’ kapablis al celpafo tia:<br> Iam fama pro tiom da duelaj bruoj,<br> Kalkanumojn pafanta for de virin-ŝuoj,<br> Fripon’ super friponoj, eterna-memore,<br> Lipharul’ <span class="nomo" lang="und" title="Ne-Esperanta nomo. Lingvo: nespecifita">Jacek</span> — patra nomo restu fore:<br> Sed li nun certe ursojn ĉase ne insidas;<br> Ĝis lipharoj kanajlo en infero sidas.<br> Glor’ al Pastro! du homojn li savis plej lerte —<br> Eble tri; sin Gervazo ne laŭdos, sed certe,<br> Se el Horeŝkoj-sango la lasta infano<span class="m dekstre">800</span> <br> Falus en ursan faŭkon, mondon mi forlasus,<br> Ankaŭ mian ostaron la besto frakasus;<br> Venu Pastro, ni trinkos je via bon-sano.”</p>

 <p id="dj281">Vane serĉi la Pastron; oni scias nure,<br> Ke, post besto-mortigo, li aliris kure<br> Al Grafo kaj Tadeo, rigardis atente,<br> Kaj vidante, ke ambaŭ sanas, li silente<br> Ĉiellevis okulojn, sian preĝon diris,<br> Kaj tuj poste en kampon rapide foriris.</p>

 <p id="dj282">Dume ordonis <span class="nomo" lang="und" title="Ne-Esperanta nomo. Lingvo: nespecifita">Vojski</span> eriko-faskaron,<span class="m dekstre">810</span> <br> Sek-branĉetojn kaj trunkojn ĵeti en ŝtiparon.<br> Flamegas fajro, kreskas griz-pino fulmplena<br> Kaj supre etendiĝas en form’ baldakena.<br> Sur flam’ oni kunmetis lancojn en ĉevronojn,<br> Sur ĵetilojn pendigis dikventrajn kaldronojn;<br> El veturiloj venas legomoj, panetoj,<br> Farun’, viand’.</p>

 <p id="dj283">Juĝisto keston kun faketoj<br> Malŝlosis: de boteloj blank-kapoj elstaris;<br> De kristalo plej granda elekton li faris,<br> (Ĝin Vermo al Juĝisto donacis afable);<span class="m dekstre">820</span> <br> Jen gdanska brando, polo ĝin trinkas agrable:<br> “Vivu — krias Juĝisto kaj botelon levas,<br> Urbo <span class="nomo" lang="und" title="Ne-Esperanta nomo. Lingvo: nespecifita">Gdansk</span>! iam nia, ni ĝin rericevas!”<a class="noto" title="Ligilo al “#noto-sinjoro-tadeo-4-38”" href="#noto-sinjoro-tadeo-4-38" id="sinjoro-tadeo-4-38">*</a><br> Li kalikojn plenverŝis per arĝent’-likvoro,<br> Ĝis en suno ekbrilis kaj ekgutis oro.<a class="noto" title="Ligilo al “#noto-sinjoro-tadeo-4-39”" href="#noto-sinjoro-tadeo-4-39" id="sinjoro-tadeo-4-39">*</a></p>

 <div id="noto-sinjoro-tadeo-4-38" class="noto "> <a class="noto" href="#sinjoro-tadeo-4-38">*</a> Vidu la rimarkon sur <abbr>p.</abbr> 96<a class="noto" title="Ligilo al “#noto-sinjoro-tadeo-4-27”" href="#noto-sinjoro-tadeo-4-27">*</a>.</div>

 <div id="noto-sinjoro-tadeo-4-39" class="noto "> <a class="noto" href="#sinjoro-tadeo-4-39">*</a> En boteloj de gdanska brando (likvoro), estas funde oraj folietoj.</div>

 <p id="dj284">Bigos’ kaldron’-varmiĝis. — Vana estus nomo<br> De mireginda gusto, kolor’, bel-aromo;<br> Orelo nur rim-ordon, vortoj-tinton sentus,<br> Sed enhavo urbanan stomakon ne tentus.<br> Litvajn kantojn kaj manĝojn ĝuste nur komprenas<span class="m dekstre">830</span> <br> Vilaĝul’ sana, kiam li el ĉaso venas.</p>

 <p id="dj285">Sed eĉ sen tiaj spicoj bonegas aparte<br> Bigoso, ĉar el bonaj legomoj ĝi arte<br> Kunmetiĝas: hakita brasiko acida,<br> Kiu, laŭ la proverbo, mem en buŝon iras;<br> Fermite en kaldrono, per sino humida,<br> Ĝi kovras elektitajn pecojn de viandoj,<br> Kaj varmiĝas, ĝis fajro el ĝi plen-eltiras<br> Nutrajn sukojn kaj ŝprucas brogaĵo el randoj,<br> Kaj aero ĉirkaŭe per aromo spiras.<span class="m dekstre">840</span> </p>

 <p id="dj286">Bigos’ preta. Pafistoj vivuas trifoje,<br> Kuler-armite kuras, vazon frapas ĝoje;<br> Tondras kupro, bigoso kiele kamforo<br> Malaperas; el fundoj de kaldronoj iras,<br> Kvazaŭ el estingiĝaj krateroj, vaporo.</p>

 <p id="dj287">Oni trinkis kaj manĝis, ĉiuj ĝis kontento,<br> Metis beston sur ĉaron, kaj saltis sur selojn,<br> Gaje kaj paroleme ĉiuj; nur kverelojn<br> Siajn daŭrigis plue Asesor’ Rejento,<br> Disputante pri ecoj de pafilo ĉasa,<span class="m dekstre">850</span> <br> Sanguŝka, kaj de fama tubo Sagalasa.<br> Graf’, Tade’ ankaŭ rajdis malgaje kaj honte,<br> Ke maltrafinte urson, forkuris renkonte:<br> Ĉar, se dum ĉaso beston ellasas litvano,<br> Li, antaŭ refamiĝo, long-penos je vano.</p>

 <p id="dj288">Graf’ diris, ke unua li, per lanco-puŝo,<br> Volis renkonti beston, sed lin Tadeuŝo<br> Malhelpis; kaj Tadeo refutis aserte,<br> Ke, pli forta, pez-lancon li svingas pli lerte,<br> Kaj volis anstataŭi Grafon: do kun tia<span class="m dekstre">860</span> <br> Disputo ili rajdis en amaso kria.</p>

 <p id="dj289"><span class="nomo" lang="und" title="Ne-Esperanta nomo. Lingvo: nespecifita">Vojski</span> rajdis en mezo; maljuna sinjoro<br> Revenis parolema kaj en bon-humoro.<br> Amuzi kaj pacigi havante volonton,<br> Pri Dovejko, Domejko, li finis rakonton:<br> “Asesoro, se volis mi, ke kun Rejento<br> Vi duelu, ne pensu, ke ĝi estis tento<br> De homo sang-avida; ne, ne, timu Dion!<br> Mi volis vin amuzi, kvazaŭ komedion<br> Aranĝi, renovigi ŝercaĵeton spritan,<span class="m dekstre">870</span> <br> De mi, jam antaŭ kvardek jaroj, elpensitan.<br> Vi junaj ĝin ne konas; sed en miaj jaroj<br> Ĝia famo laŭtiĝis tra litvaj arbaroj.</p>

 <p id="dj290">“De Domejko, Dovejko, ĉiu kontraŭeco<br> Devenis, strang-afere, de nom-simileco<br> Neoportuna: Kiam oni sejm-elektis<br> Kaj voĉojn por Dovejko amikoj kolektis,<br> Al nobel’ iu flustris: voĉu por Dovejko,<br> Tiu, malbon-aŭdinte, voĉis por Domejko.<br> Dum festeno toastis marŝalo Rupejko:<span class="m dekstre">880</span> <br> ‘Vivu Dovejko!’ — kriis aliaj: ‘Domejko!’<br> Do kiu sidis meze, estis sen konsilo,<br> Precipe ĉe tagmanĝa malklara babilo.</p>

 <p id="dj291">“Eĉ pli malbone, foje en Vilno, nobelo<br> Ebria, kun Domejko sabris en duelo<br> Kaj ricevis du vundojn; dum li hejm-rapidis,<br> Strang-okaze ĉe pramo Dovejkon ekvidis,<br> Kaj, kune veturante per pram’ sur Vilejko,<br> Li demandis najbaron: kiu? — kaj ‘Dovejko’<br> Aŭdinte, li rapiron kaptis sub kirejko:<a class="noto" title="Ligilo al “#noto-sinjoro-tadeo-4-40”" href="#noto-sinjoro-tadeo-4-40" id="sinjoro-tadeo-4-40">*</a><span class="m dekstre">890</span> <br> Frap! Dovejkan lipharon tranĉis por Domejko.<br> Fine, kvazaŭ aldone, eĉ okazi devis,<br> Ke, dum ĉaso, proksime postenojn ricevis<br> Kaj apude la ambaŭ samnomanoj staris,<br> Kaj al sama ursino kune pafon faris.<br> Vere, ŝi post la pafo tuj falinte mortis,<br> Sed antaŭe jam kuglojn dek en ventro portis;<br> Samkalibraj pafiloj multaj tiam estis:<br> Do, kiu ŝin mortigis? ili ne atestis.</p>

 <div id="noto-sinjoro-tadeo-4-40" class="noto "> <a class="noto" href="#sinjoro-tadeo-4-40">*</a> <span class="fremda" lang="und" title="Ne-Esperanta teksto. Lingvo: nespecifita">Kirejka</span>, turka surtuto kun pelta subaĵo.</div>

 <p id="dj292">“Ili kriis: ‘Sufiĉe! ni du nin disigu;<span class="m dekstre">900</span> <br> Di’ aŭ diablo ligis nin, kaj ni malligu!<br> Nin du, kiel du sunojn, mondo ne bezonas.’<br> Tuj ili serpentinoj-duelon proponas.<br> La honestulojn volis nobelar’ pacigi,<br> Sed tio la koleron ŝajnis nur instigi;<br> Ili forĵetis sabrojn, al pistoloj kuris,<br> Stariĝis: ‘tro proksime’ ni krias; do ĵuris<br> Ili spite, celpafi sin tra ursa felo:<br> Mort’ senduba! ĉar preskaŭ tub’ en tubon — celo,<br> Kaj ambaŭ pafis brave — ‘Estu sekundanto,<span class="m dekstre">910</span> <br> <span class="nomo" lang="und" title="Ne-Esperanta nomo. Lingvo: nespecifita">Hreĉeĥ</span>!’ ‘Konsent’, mi diris, sed tombofosanto<br> Faru kavon: disputo finiĝos kruele;<br> Sed batalu, ne kiel buĉistoj, nobele;<br> Cel’ sufiĉe proksima, vi estas bravuloj:<br> Sed ĉu tubojn apogu ventroj, celtabuloj?<br> Mi ne permesas, tamen konsentas: cellime<br> Vi pafos, sed ne fore pli, nek pli proksime,<br> Ol tra urs-felo; ĉar mi sekundas duelon,<br> Sur tero mi etendos mem ĉi-tiun felon,<br> Kaj vin starigos, moŝtoj; vi staros: unua<span class="m dekstre">920</span> <br> Sur fino de buŝego, kaj sur vosto, dua.’ —<br> ‘Konsent’!’ ‘Temp’?’ — ‘Morgaŭ’. ‘Loko?’ — ‘Uŝ-drinkej’.’ Post tio<br> Ili disiris. Tiam mi al Virgilio…”<a class="noto" title="Ligilo al “#noto-sinjoro-tadeo-4-41”" href="#noto-sinjoro-tadeo-4-41" id="sinjoro-tadeo-4-41">*</a></p>

 <div id="noto-sinjoro-tadeo-4-41" class="noto "> <a class="noto" href="#sinjoro-tadeo-4-41">*</a> <span class="nomo" lang="und" title="Ne-Esperanta nomo. Lingvo: nespecifita">Vojski</span> aludas ĉi-tie la epopeon “Eneido” de la fama roma poeto <span class="nomo" lang="und" title="Ne-Esperanta nomo. Lingvo: nespecifita">Publius Vergilius Maro</span>.</div>

 <p id="dj293">Daŭrigon rompis krio: Pel! Saltis grizulo<br> El sub ĉevaloj; pelas jam Falk’, jam Stumpulo.<br> La hundojn oni prenis, ĉar dum ĉas-reveno<br> Sur kampo renkontiĝas lepor’. Sen rimeno<br> Ili apud ĉevaloj iris, kiam vidis<br> Leporon, sen instigo ambaŭ ekrapidis.<br> Rajde postkuri volis Rejent’, Asesoro,<span class="m dekstre">930</span> <br> Sed <span class="nomo" lang="und" title="Ne-Esperanta nomo. Lingvo: nespecifita">Vojski</span> ilin tenis: “Halt! rigardi, stari!<br> Mi el loko eĉ paŝon ne permesos fari:<br> Tie ni bone vidas, kamp-iras leporo.”<br> Grizul’, sentante poste ĉasistojn, hundaron,<br> Kiel du ĉam-kornetojn pintigis aŭdilojn,<a class="noto" title="Ligilo al “#noto-sinjoro-tadeo-4-42”" href="#noto-sinjoro-tadeo-4-42" id="sinjoro-tadeo-4-42">*</a><br> Kursaltis, etendite longe, kaj saltilojn<br> Elstreĉis sube, kvazaŭ da stangetoj kvaron,<br> Ŝajne ilin ne movas, nur tuŝas je l’ grundo<br> Supraĵe, kiel akvon kisanta hirundo.<br> Polvo poste, post polvo — hundoj; for aspektis,<span class="m dekstre">940</span> <br> Ke lepor’, polvo, hundoj unu korpon plektis:<br> Kvazaŭ tra kampo ŝovus sin vipero ia,<br> Leporo — kapo, polvo — kolo bluestria,<br> Kaj la hundoj — duobla svingo-vosto ĝia.</p>

 <div id="noto-sinjoro-tadeo-4-42" class="noto "> <a class="noto" href="#sinjoro-tadeo-4-42">*</a> Aŭdiloj — oreloj de leporo; saltiloj — piedoj de leporo, laŭ pola lingvo ĉasista.</div>

 <p id="dj294">Rigardante, Rejento, Asesor’ retenas<br> Spiron, apertas buŝojn. Rejent’ iĝas pala,<br> Asesor’ ankaŭ, vidas… fariĝo fatala!<br> Vipero, ju pli fore, des pli sin distrenas,<br> Jam ŝiriĝas, forestas jam kolo-polvaro;<br> Kap’ tuj en bosko, vostoj — kie? ne atingis!<span class="m dekstre">950</span> <br> Kap’ malaperas, kvazaŭ laste kvaston svingis,<br> Falis arbojn; ŝiriĝis vost’ antaŭ arbaro.</p>

 <p id="dj295">Malfeliĉaj vertragoj kuris ĉirkaŭloke,<br> Konsultis sin, kulpigis ŝajne reciproke:<br> Malrapide tra bedoj saltante, revenas,<br> Orel-mallevas, vostojn ĉe ventro prem-tenas,<br> Ne kuraĝas eĉ levi okulojn, hontante,<br> Ne iras al sinjoroj, deflanke starante.</p>

 <p id="dj296">Malserene la frunton mallevis Rejento,<br> Asesoro rigardis en malgaj-silento;<span class="m dekstre">960</span> <br> Kaj poste ili ambaŭ komencis pruvadi,<br> Ke hundoj ne kutimis sen gvidil’ iradi;<br> Lepor’ saltis subite; malbon-instigite,<br> Hundoj, sur plugokampo, eble bot-vestite,<br> Tra akraj ŝtonoj kuri povus sendomaĝe.</p>

 <p id="dj297">La spertuloj aferon klarigis tre saĝe;<br> Ĉasistoj el paroloj profitus amason,<br> Sed ili ne atentis. Ekfajfis kelk-iaj,<br> Ĉi-tiuj ridis laŭte, babilis aliaj,<br> Memorante la urson kaj freŝan pelĉason.<span class="m dekstre">970</span> <br> <span class="nomo" lang="und" title="Ne-Esperanta nomo. Lingvo: nespecifita">Vojski</span> apenaŭ foje rigardis grizulon,<br> Vidante la forkuron, deturnis okulon<br> Kaj finis la rakonton: “Ĝis kio mi venis?<br> Ha! ĝis tio, ke ambaŭ mi je vorto prenis,<br> Ke ili tra urs-felo pafos en duelo.<br> Certa mort’! tub’ en tubon! kriis nobelaro.<br> Mi ridis, ĉar instruis min amiko Maro,<a class="noto" title="Ligilo al “#noto-sinjoro-tadeo-4-43”" href="#noto-sinjoro-tadeo-4-43" id="sinjoro-tadeo-4-43">*</a><br> Ke mezur’ respektinda estas besta felo.<br> Vi scias, moŝtoj, kiel <span class="nomo" lang="und" title="Ne-Esperanta nomo. Lingvo: nespecifita">Dido</span>, la reĝino,<a class="noto" title="Ligilo al “#noto-sinjoro-tadeo-4-44”" href="#noto-sinjoro-tadeo-4-44" id="sinjoro-tadeo-4-44">*</a><br> Venis al Liboj, tie, penege, en fino<span class="m dekstre">980</span> <br> Al si ter-pecon tian elmarĉandis sprite,<br> Kian povus bov-felo kovri etendite:<br> Sur tiu teropeco Kartago ekstaris!<br> Do mi nokte, zorgeme la planon preparis.</p>

 <div id="noto-sinjoro-tadeo-4-43" class="noto "> <a class="noto" href="#sinjoro-tadeo-4-43">*</a> Vergilio, vidu rimarkon sur <abbr>p.</abbr> 112<a class="noto" title="Ligilo al “#noto-sinjoro-tadeo-4-41”" href="#noto-sinjoro-tadeo-4-41">*</a>.</div>

 <div id="noto-sinjoro-tadeo-4-44" class="noto "> <a class="noto" href="#sinjoro-tadeo-4-44">*</a> <span class="nomo" lang="und" title="Ne-Esperanta nomo. Lingvo: nespecifita">Dido</span>, filino de la reĝo de Tiro, devigite forlasi la patrujon, venis sur la bordon de Afriko, kie ŝi elpetis ĉe la reĝo tiom da tero por fondo de loksidejo, kiom kovros bova felo. La reĝo konsentis; tiam <span class="nomo" lang="und" title="Ne-Esperanta nomo. Lingvo: nespecifita">Dido</span> tranĉigis la felon en maldikajn strietojn kaj ĉirkaŭzonis per ili grandan spacon, sur kiu ŝi konstruis la urbon Kartago. — <span class="nomo" lang="und" title="Ne-Esperanta nomo. Lingvo: nespecifita">Vojski</span> eraris, parolante, ke li legis tion en verkoj de Vergilio, ĉar ĉi tiu priskribo, kvankam Vergilio multe parolas pri Didono, ne troviĝas en lia Eneido. La maljunulo verŝajne sciiĝis pri tio el iaj klarigoj al la Eneido.</div>

 <p id="dj298">“Tagiĝe, el du flankoj, jam sur ‘taradejko’<a class="noto" title="Ligilo al “#noto-sinjoro-tadeo-4-45”" href="#noto-sinjoro-tadeo-4-45" id="sinjoro-tadeo-4-45">*</a><br> Alveturas Dovejko, kaj rajdas Domejko.<br> Jen! tra rivero kuŝas vila ponto: zono<br> El ursa fel’, tranĉita tute laŭ ĉifono.<br> Unuflanke, sur besta vosto, mi Domejkon<br> Starigis, — duaflanke, sur kapo, Dovejkon:<span class="m dekstre">990</span> <br> Pafu, mi diris, pafu, ĝis la vivo pasos,<br> Sed antaŭ repacigo mi vin ne ellasos…<br> Ili koleras; preskaŭ nobelaro krevis<br> De rido; mi, kun pastro, citas al partioj<br> Parolojn el statutoj kaj evangelioj,<br> Ĝis fine: ili ridis kaj — paciĝi devis.</p>

 <div id="noto-sinjoro-tadeo-4-45" class="noto "> <a class="noto" href="#sinjoro-tadeo-4-45">*</a> Skuiĝanta veturileto.</div>

 <p id="dj299">“Poste ili, por tuta vivo, amikiĝis:<br> Dovejko kun Domejka fratino edziĝis;<br> Domejko edze-prenis fratinon bofratan;<br> Ili egal-partigis havon posedatan,<span class="m dekstre">1000</span> <br> Kaj en loko de stranga duelo-decido,<br> Konstruinte drinkejon, nomis ĝin: Ursido”.</p>

 </div>

 </div>

 <div class="chapitro" id="sinjoro-tadeo-5"> <h3 id="dj300">Libro <span class="num" title="">V</span>.</h3> <p id="dj301">Kverelo.</p>

 <p id="dj302">Ĉasistaj planoj de Telimeno. — La ĝardenistino, ironte en grandan mondon, aŭskultas instruojn de la zorgantino. — La pafistoj revenas. — Granda miro de Tadeo. — Refoja renkontiĝo en la Sanktejo de meditado kaj paciĝo faciligita pere de formikoj. — Ĉe la tablo komenciĝas diskuto pri la ĉasado. — Rakonto de <span class="nomo" lang="und" title="Ne-Esperanta nomo. Lingvo: nespecifita">Vojski</span>, pri <span class="nomo" lang="und" title="Ne-Esperanta nomo. Lingvo: nespecifita">Rejtan</span> kaj la duko de <span class="nomo" lang="und" title="Ne-Esperanta nomo. Lingvo: nespecifita">Nassaŭ</span>, estas interrompita. — Komenco de pacaj traktatoj inter la partioj estas ankaŭ interrompita. — Aperaĵo kun ŝlosilo. — Kverelo. — Grafo kun Gervazo faras militan interkonsiliĝon.</p>

 <p id="dj303"><span class="nomo" lang="und" title="Ne-Esperanta nomo. Lingvo: nespecifita">Vojski</span>, laŭde fininte ĉason, hejmrevenas;<br> Telimen’, en soleca domo, entreprenas<br> Ĉason. Vere ŝi sidas senmove, kvietas,<br> Kaj la brakojn sur brusto krucforme kunmetas,<br> Sed pense ŝi postkuras du bestojn, rimedon<br> Serĉante, kiel ambaŭ kapti en posedon:<br> Grafon kaj Tadeuŝon. Grafo estas vere<br> Grand-sinjor’, heredanto riĉa, juna, bela,<br> Jam ekaminta! Tamen ĉu restos fidela?<br> Ĉu li edziĝi volos? Ĉu amas sincere?<span class="m dekstre">10</span> <br> Ŝi pliaĝas kelk jarojn! neriĉa virino!<br> Kion diros parencoj? la mondo en fino?</p>

 <p id="dj304">Telimen’ tiapense el sofo leviĝis,<br> Stariĝis piedfingre: ŝajne plikreskinte,<br> Malkovris iom bruston; flanke-fleksiĝinte<br> Ŝi mem sin ekrigardis per atent-okulo<br> Kaj pri konsil’ demandis ree en spegulo,<br> Poste mallevis frunton, sopire sidiĝis.</p>

 <p id="dj305">Grafo — sinjoro riĉa! ŝanĝojn amas tiaj!<br> Blonda! blonduloj estas ne troe pasiaj!<span class="m dekstre">20</span> <br> Tadeo? — simplanima, honesta knabeto!<br> Unue li ekamas! preskaŭ infaneto!<br> Gardate, li ne rompos ligilojn sen peno;<br> Krome, li havas devojn jam por Telimeno…<br> Junuloj estas, kvankam pense ŝanĝiĝantaj,<br> Sente, ol aĝulaĉoj, multe pli konstantaj,<br> Ĉar konsciencaj. Longe de l’ koro virgeco<br> Restas danka por ama unua dolĉeco!<br> Ĝi kun ĝojo volupton renkontas salute<br> Kaj adiaŭas kiel amikan festenon.<span class="m dekstre">30</span> <br> Nur maljuna drinkulo, kiu brogis tute<br> Intestojn, por drinkaĵo sentas abomenon.<br> Pri tio Telimeno estis tute certa,<br> Ĉar ŝi havis prudenton kaj estis tre sperta.</p>

 <p id="dj306">Sed kion diros homoj?… Ni povas foriri<br> El okuloj, kaj ien al flank’ nin retiri;<br> Pli bone ĉirkaŭaĵon forlasi, forkuri:<br> Ekzemple por loĝado ĉefurbon veturi,<br> La junulon en grandan mondon elkonduki,<br> Direkti paŝojn, helpi, konsili, eduki<span class="m dekstre">40</span> <br> Koron; kiel amikon aŭ fraton disponi,<br> Kaj — ĝui mondon, kiam juna estas oni!</p>

 <p id="dj307">En alkov’, tiapense, kuraĝe, gajete<br> Promeninte — ŝi frunton mallevis ripete.</p>

 <p id="dj308">Ankaŭ de l’ Grafo sorto indas konsideron.<br> Ĉu svatado kun <span class="nomo" lang="und" title="Ne-Esperanta nomo. Lingvo: nespecifita">Zosja</span> ne havus prosperon?<br> Neriĉa, sed laŭ nasko ŝi estas egala,<br> El digna, senatora domo familia.<br> Telimen’, se edzigo fariĝus reala,<br> Havus estont’-azilon en hejmo ilia;<span class="m dekstre">50</span> <br> Parencino de <span class="nomo" lang="und" title="Ne-Esperanta nomo. Lingvo: nespecifita">Zosja</span>, Grafa svatulino,<br> Por jun-geedzoj estus ŝi kvazaŭ patrino.</p>

 <p id="dj309">Post tia memkonsilo vokas Telimeno,<br> Tra fenestro, ludantan Zosjon en ĝardeno.</p>

 <p id="dj310"><span class="nomo" lang="und" title="Ne-Esperanta nomo. Lingvo: nespecifita">Zosja</span>, en matenvesto, kun kap’ nekovrita,<br> Stare tenis kribrilon en mano levita;<br> Al ŝi kuris birdaro: Tie kokinetoj<br> Hirtaj volve-ruliĝas; jen tufaj koketoj<br> Skuas kapojn, ke kaskoj ruĝkoralaj tremas:<br> Ili tra sulkoj, herboj, per flugiloj remas,<span class="m dekstre">60</span> <br> Larĝ-etendante spronajn kalkanojn; jen ŝovas<br> Sin poste meleagro, grave sin plenblovas,<br> Je ventanima sia edzino grumblante;<br> Sur herbo pavoj, kiel flosoj, direktante<br> Sin per long-vostoj, naĝas; ien, diversloke,<br> Arĝent-pluma kolombo falas neĝo-floke.<br> En mez’ de verda, herba rond’, ariĝas preme<br> La rondo da birdaro, krie, moviĝeme,<br> Zonite per kolomboj-rubando blank-hela,<br> Meze diverskolora, punkta, stria, stela.<span class="m dekstre">70</span> <br> Tie bekoj sukcenaj, koralaj tufetoj,<br> Leviĝas el plumaro, kiel ond-fiŝetoj.<br> Jen koloj sin elŝovas kaj movas, trankvile,<br> Sanceliĝe, al akvaj tulipoj simile;<br> Al Zonjo mil okuloj fulmas, laŭ stelaro.</p>

 <p id="dj311">Ŝi meze alt-leviĝas super kort-birdaro:<br> Mem blanka, kaj en longa blanka vesto sia,<br> Turniĝas kiel inter floroj ŝpruc-fontano,<br> Ŝutante sur flugilojn, kapojn, per blank-mano,<br> El kribril’ densan hajlon da perlaro gria,<span class="m dekstre">80</span> <br> Hordea: La indanta princ-tablojn grajnaro<br> Por litvaj viandsupoj estas alpreparo;<br> Zonjo el ŝrank’ ĝin prenas sen mastrina scio,<br> Farante al mastraĵo domaĝon per tio.</p>

 <p id="dj312">Ŝi aŭdis vokon — “<span class="nomo" lang="und" title="Ne-Esperanta nomo. Lingvo: nespecifita">Zosja</span>!” onklinjo ripetis.<br> Do ŝi al birdoj reston da frandaĵoj ĵetis,<br> Kaj, kribrilon tenante, kiel dancistino<br> Tamburon, takt-batante, petola virgino<br> Trans kokinoj, kolomboj, pavoj, kuris salte:<br> Konfuzita birdaro ekflugis al-alte.<span class="m dekstre">90</span> <br> Zonjo, apenaŭ teron piede tuŝanta,<br> Inter ili plej alte ŝajnis flug-pendanta.<br> Antaŭ ŝi, timigita flugis kolombaro,<br> Kiel antaŭ volupto-diina la ĉaro.</p>

 <p id="dj313">Tra fenestro, kun krio Zonjo enkurante,<br> Sur onklino-genuojn penspire eksidis;<br> Telimeno kisante ŝin kaj karesante,<br> Ĝoje ŝian viglecon kaj belecon vidis,<br> Ĉar la edukatinon ŝi amis sincere.<br> Sed ree ŝi agordis vizaĝon severe,<span class="m dekstre">100</span> <br> Stariĝis, — larĝen, longen alkovon trairis<br> Kaj, tenante ĉe buŝo fingron, tiel diris:</p>

 <p id="dj314">“Vi tute jam forgesas, mia Zonjo kara,<br> Devenon, aĝon: via jaro deka-kvara<br> Hodiaŭ komenciĝas. Do lasu en fino<br> Kort-birdaron; fi! ludo de dignul’-filino!<br> Malpurajn kampulidojn sufiĉe ĝis horo<br> Vi karesis! — vidante vin, doloras koro:<br> Vi sunbrunigis haŭton, vera ciganino,<br> Kaj vi paŝas, moviĝas, kiel kampulino.<span class="m dekstre">110</span> <br> Kontraŭ tio mi trovis jam rimedon bonan:<br> Mi hodiaŭ vin gvidos en mondon salonan;<br> Ni havas multajn gastojn, do bone atentu,<br> Ke, pro via konduto, mi honton ne sentu.”</p>

 <p id="dj315">Zonjo saltis, manplaŭdis, poste ĉe onklino<br> Ekpendinte per ambaŭ brakoj sur la sino,<br> Pro ĝojo ŝi laŭvice jen ploris, jen ridis.<br> “Aĥ, onjo! tiel longe mi gastojn ne vidis!<br> Ekde mi vivas tie-ĉi, kun birdoj, — gaste<br> Nur sovaĝan kolombon mi ekvidis laste.<span class="m dekstre">120</span> <br> Enue tiel sidi en ĉambro trankvile,<br> Sinjor’ Juĝisto diras: eĉ san-malutile.”</p>

 <p id="dj316">“Juĝist’! diris onklino, tedas min terure,<br> Por vin konduki mondon; sub-naze murmure<br> Babilas, ke vi estas jam plene-kreskinta;<br> Jen avo, en grand-mondo, neniam estinta!<br> Mi scias, kiel longe devas sin prepari<br> Fraŭlinet’, por en mondo bon-impreson fari.<br> Sciu, ke, kiu kreskas inter homoj-rondo,<br> Eĉ bela, saĝa, restos sen efekt’ en mondo<span class="m dekstre">130</span> <br> Kutiminta lin vidi ekde infaneto;<br> Sed edukita, plene-kreska fraŭlineto,<br> Se antaŭ mond’ ekbrilas el ie momente,<br> Tiam ĉiu alkuras, observas atente<br> Ŝiajn movojn, kaj kiel ŝi rigardojn ĵetas;<br> Ŝiajn vortojn aŭskultas ĉiu kaj ripetas;<br> Kaj kiam ŝi modiĝas jam foje, aplaŭdi<br> Ĉiu ŝin devas tiam, eĉ neplaĉan laŭdi.<br> Vi kreskis en ĉefurbo, do kondutos saĝe;<br> Eĉ kvankam vi du jarojn jam loĝas vilaĝe,<span class="m dekstre">140</span> <br> Vi ne forgesis tute pri Petro-urbeto.<br> Nu, faru tualeton, prenu el tableto,<br> Vi ĉion pretigitan trovos por vestado.<br> La gastoj jam revenos baldaŭ el ĉasado.”</p>

 <p id="dj317">Vokitaj: ĉambristino, knabin’ por akcelo,<br> En arĝent-vazon verŝis akvon el sitelo.<br> Zonjo, — kiel pasero flirtas sablobane,<br> Lavas vizaĝon, kolon, brakojn ambaŭmane,<br> Kun helpantin’. Eligas vazojn Telimeno<br> Kun parfumoj, pomadoj, el la magazeno<span class="m dekstre">150</span> <br> Sia ĉefurba, Zonjon aspergas parfume,<br> (Arom’-plenigas ĉambron), harojn unktas gume.<br> Zonjo surmetas blankajn, aĵurajn ŝtrumpetojn,<br> Kaj la varŝavajn, blankajn, atlasajn ŝuetojn.<br> Dume al ŝi korsaĵon laĉis ĉambristino,<br> Poste sur korson ĵetis mantelon el lino;<br> Oni la papilotojn frizitajn kolektis,<br> Buklojn, kiel tro longajn, en du volvojn plektis,<br> Lasante sur tempioj kaj frunto glat-haron.<br> Ĉambristin’ kolektitan freŝe cejanaron<span class="m dekstre">160</span> <br> Kunligis en girlandon, kiun Telimeno<br> Al kap’ de Zonjo pinglas, laŭ art’ speciala,<br> De l’ dekstra flank’ maldekstren: flor’, de haro pala,<br> Kontrastis bele, kvazaŭ de spikoj da greno!<br> Post mantelo-depreno, preta estis ĉio.<br> Zonjo, tra kapo, blankan surĵetis robeton,<br> En mano volvas blankan, batistan tuketon,<br> Kaj ŝi tuta aspektas, kiel blank-lilio.</p>

 <p id="dj318">Harojn kaj veston oni al ŝi last-fasonis<br> Kaj iri longen, larĝen tra ĉambro ordonis.<span class="m dekstre">170</span> <br> Onklin’ atentas, kiel konulino sperta,<br> Ekzercas la nevinon kaj grumblas kolere;<br> Fine, ĉe riverencoj, krias malespere:<br> “Mi malfeliĉa! Zonjo, jen influo certa<br> De anseroj, paŝtistoj! vi larĝe dismetas<br> Piedojn kiel knabo, rigardojn vi ĵetas<br> Kiel separatino! ĉio sengracia!”<br> Zonjo diris malĝoje: “Jen kulpo ne mia!<br> Fermite, mi ne povis flegi danco-arton:<br> Do ŝatis mi kort-birdojn kaj infanoj-varton;<span class="m dekstre">180</span> <br> Sed kiam inter homoj mi iom distriĝos,<br> Vi vidos, onjo, kiel mi tiam lertiĝos.”</p>

 <p id="dj319">“Cetere, diris onjo, mi eĉ kort-birdaron<br> Preferus, ol ĝisnunan, nian fi-gastaron;<br> Diru, kiu kutimis gaste alveturi:<br> Preposto, damojn ludi aŭ preĝojn murmuri,<br> Kaj palestro<a class="noto" title="Ligilo al “#noto-sinjoro-tadeo-5-1”" href="#noto-sinjoro-tadeo-5-1" id="sinjoro-tadeo-5-1">*</a> kun pipoj! Jen fraŭlaro nia,<br> Imitinda modelo de kondut’ gracia!<br> Nun almenaŭ sin montri povas fraŭlineto,<br> Ĉar ĉe ni kolektiĝas deca societo.<span class="m dekstre">190</span> <br> Atentu, juna Grafo nun estos en domo,<br> Vojevoda parenco, instruita homo;<br> Estu por li ĝentila.”</p>

 <div id="noto-sinjoro-tadeo-5-1" class="noto "> <a class="noto" href="#sinjoro-tadeo-5-1">*</a> Vidu rimarkon sur paĝo 14-a<a class="noto" title="Ligilo al “#noto-sinjoro-tadeo-1-16”" href="#noto-sinjoro-tadeo-1-16">*</a>.</div>

 <p id="dj320">Ĉe pordego henas<br> Ĉevaloj, kaj ĉasistoj bruas: “Ili venas!”<br> Gvidante al salono nevinon, ŝi diris.<br> Sed la ĉasistoj tien ankoraŭ ne iris,<br> Sed en ĉambrojn, kaj ŝanĝis tie ĉaso-veston,<br> Por ne iri en jakoj sinjorin’-ĉeeston.<br> Tadeo, Graf’, unuaj, vestite alie,<br> Enkuris:</p>

 <p id="dj321">Telimeno mastrinas ĉi-tie,<span class="m dekstre">200</span> <br> Salutas kaj sidigas gastojn, komplimentas,<br> Kaj nevinon al ĉiuj laŭvice prezentas:<br> Unue al Tadeo, kiel al parenco.<br> Li kliniĝis malalte, ŝi kun riverenco.<br> Li volis ekparoli, jam apertis buŝon,<br> Sed vidinte okulojn de Zonjo, timeme<br> Li mutiĝis kaj staris pale, flame, treme,<br> Kaj li mem ne komprenis sian koro-tuŝon.<br> Li estis malfeliĉa tree, — post rekono<br> De Zonjo, laŭ lum-haroj, kresko, voĉa sono;<span class="m dekstre">210</span> <br> Ĉi talion, kapeton, li vidis ĝardene,<br> Ĉi voĉeto lin vokis al ĉaso matene.<br> Sed <span class="nomo" lang="und" title="Ne-Esperanta nomo. Lingvo: nespecifita">Vojski</span> lin eligis el konfuz’: vidante,<br> Ke li paliĝas, staras krur-ŝanceliĝante,<br> Foriri al ripozo, donis la konsilon;<br> Tadeo sin apogi iris al kameno,<br> Poste, silente, larĝan, frenezan pupilon<br> Turnadis jen al Zonjo, jen al Telimeno.<br> Telimeno rimarkis, kaj ŝi ne eraris,<br> Ke Zonjo sur Tadeon grand-impreson faris;<span class="m dekstre">220</span> <br> Ŝi ne divenis ĉion, tamen ŝin konfuzas<br> Lia aspekto, kiam ŝi gastojn amuzas.<br> Elektinte momenton, ŝi alkuras fine:<br> Ĉu li sanas? kaj kial malĝojas? obstine<br> Ŝi demandas, aludas Zonjon, ŝerci provas.<br> Sur kubut’ apogite, Tade’ sin ne movas,<br> Mute sulkigas brovojn kaj buŝon kurbigas,<br> Kaj des pli Telimenon konfuzas, mirigas.<br> Do, ŝanĝinte vizaĝon, parol’-manieron,<br> Ŝi komencis per akraj vortoj la koleron<span class="m dekstre">230</span> <br> Eligi, pik-aludi, riproĉi. — Subite<br> Tade’ leviĝis, kvazaŭ de vespo pikite,<br> Ekrigardis kolere, kraĉis, ne eldiris<br> Eĉ vorton, piedŝovis seĝon kaj eliris,<br> Krake-fermante pordon. Feliĉe, pri l’ sceno<br> Neniu gast’ atentis, ekster Telimeno.<br> Li kuris en kamparon. — Kiele ezoko,<br> Kiam trapikis ĝian bruston dentoj-hoko,<br> Baraktas, subakviĝas kaj forkuri penas,<br> Sed ĉie la feraĵon kaj ŝnuron kuntrenas:<span class="m dekstre">240</span> <br> Tiel Tadeon sekvis mordanta malĝojo;<br> Li saltis trans fosaĵoj, bariloj, sen vojo<br> Kaj sen celo, ĝis kiam, tre longe vagante,<br> Li eniris arbaran profundon, trafante,<br> Intence aŭ okaze, altaĵeton saman,<br> Kiu vidis feliĉon lian, kie aman<br> Bileton li ricevis, amo-garantie,<br> Lokon, “Sanktej’ medita” nomatan laŭscie.</p>

 <p id="dj322">Ĉirkaŭe rigardante, Tadeo ekvidas:<br> Telimeno! solece, pens-profundiĝinte,<span class="m dekstre">250</span> <br> Laŭ figur’, vest’ — alia ol hieraŭ sidas,<br> En blankaĵo, sur ŝtono, kvazaŭ ŝtoniĝinte;<br> La klinitan vizaĝon en manojn ŝi premas,<br> Kaj, kvankam ne aŭdiĝas, videble plorĝemas.</p>

 <p id="dj323">Vane Tadea koro sin defendi provis:<br> Li sentis, ke kompato lian koron movis.<br> Li mute rigardadis, fine eksopiris,<br> Kaj mem al si kolere: “Stultulo! li diris,<br> Ĉu estas ŝi la kulpa de mia eraro?…”<br> Do li elŝovis kapon el post arbetaro —<span class="m dekstre">260</span> <br> Ŝi subite leviĝas kaj en ĉi momento<br> Ĵetiĝas ĉiuflanken, saltas tra l’ torento,<br> Diskrucas brakojn, harojn dislasinte, palas,<br> Kuregas en arbaron, ekgenuas, falas,<br> Ne povante leviĝi, sur herbo turniĝas,<br> Kaj el movoj teruro de l’ turment’ vidiĝas:<br> Ŝi kaptas bruston, kolon, genuojn; do time<br> Saltis Tade’, pensante pri epilepsia<br> Atako aŭ frenezo. Sed kaŭzo alia<br> Estis de l’ movoj.</p>

 <p id="dj324">Apud betular’, proksime,<span class="m dekstre">270</span> <br> Estis grand-formikejo. Insekt’ laborema<br> Ĉirkaŭe herbe svarmis, nigra, moviĝema;<br> Ia bezono, plaĉo aŭ celo kaŝita<br> Ĝin speciale logis al Sanktej’ medita:<br> De l’ ĉefurba altaĵo ĝis fonto flustranta<br> Eltredis vojon ĝia vicaro marŝanta.<br> Telimen’, malfeliĉe, sidis sur vojeto:<br> Formikoj, bril-logite de blanka ŝtrumpeto,<br> Dens-enkuris, komencis tikleti, mordadi;<br> Do ŝi devis forkuri, ilin forskuadi,<span class="m dekstre">280</span> <br> Fine sur herb’ sidiĝi kaj insektojn ĉasi.</p>

 <p id="dj325">Ne povis ja Tadeo sen helpo ŝin lasi:<br> Purigante robeton, li teren kliniĝis,<br> Al ŝia frunt’ okaze per buŝ’ proksimiĝis. —<br> En ĉi amika pozo, ili ne parolis<br> Pri kvereloj, kaj tamen paciĝi bonvolis;<br> Eble pli longe daŭrus la interbabilo,<br> Sed ilin Soplicova vekis sonorilo:<br> Signo al vespermanĝo…</p>

 <p id="dj326">Temp’ al revenado,<br> Precipe, ĉar aŭdiĝis branĉetoj-krakado.<span class="m dekstre">290</span> <br> Oni serĉas? ne decas kuna hejmreveno:<br> Do Telimen’ ŝteliĝas dekstren, al ĝardeno,<br> Kaj Tadeo maldekstren kuras, sur la straton.<br> Ambaŭ sentis revene timan koro-baton:<br> Al ŝi, el post arbusto, foje kvazaŭ brilis<br> Vizaĝo kapuĉita, ĝi Vermon similis;<br> Tadeo vidis bone, ke, al li, refoje<br> Longa kaj blanka ombro montriĝis dumvoje:<br> Kiu estis? ne sciis li, sed antaŭsentis,<br> Ke, en angla surtuto, Grafo sin prezentis.<span class="m dekstre">300</span> </p>

 <p id="dj327">Oni manĝis kastele. Obstina Vokisto,<br> Malgraŭ, ke ne permesis tion la Juĝisto,<br> Ree sturmis kastelon kaj prenis posedon,<br> Kaj “intromitis”<a class="noto" title="Ligilo al “#noto-sinjoro-tadeo-5-2”" href="#noto-sinjoro-tadeo-5-2" id="sinjoro-tadeo-5-2">*</a> (kiel li diras) bufedon.<br> Gastoj eniris orde kaj ronde ekstaris:<br> Ĉe tabl’ unuan lokon Ĉambelano prenis:<br> Laŭ aĝ’, ofic’, la digno al li apartenis.<br> Irante, li al ĉiuj klinsalutojn faris;<br> Kvestant’ forestis; lokon de la Bernardino<br> Havas, dekstre de l’ edzo, la Ĉambelanino.<span class="m dekstre">310</span> <br> Juĝisto, stariginte la gastojn konvene,<br> Manĝotablon latine krucosignis bene.<br> Viroj ricevis brandon; poste sidiĝante,<br> Ĉiuj malvarman supon manĝis, silentante.</p>

 <div id="noto-sinjoro-tadeo-5-2" class="noto "> <a class="noto" href="#sinjoro-tadeo-5-2">*</a> Enkondukis, enportis (leĝe).</div>

 <p id="dj328">Sekvis kankroj, kokidoj, legom’ asparaga,<br> En akompan’ de vinoj, hungara, malaga.<br> Ĉiuj manĝas kaj trinkas sen parol’-murmuroj.<br> Ŝajne, de kiam staris la kastelaj muroj,<br> Kiuj regalis tiom da nobeloj frate,<br> Aŭdis tiom vivuojn, kaj eĥis rebate,<span class="m dekstre">320</span> <br> Ne estis vespermanĝo tiel malserena;<br> Nur ŝtopiloj-frapado, teleroj-tintsono<br> Aŭdiĝas en vestiblo granda kaj malplena:<br> Kvazaŭ la buŝojn laĉis spirit’ de malbono.</p>

 <p id="dj329">Multaj estis silento-kaŭzoj. Ĉasistaro<br> Revenis babileme, gaje el arbaro;<br> Sed pensante pri ĉaso, kiam la fervoro<br> Malvarmiĝis, rimarkis ili, ke sen gloro<br> Ili revenis: iu pastraĉ’, kapuĉulo,<br> El ie saltis, kiel el kanab’ grizulo,<a class="noto" title="Ligilo al “#noto-sinjoro-tadeo-5-3”" href="#noto-sinjoro-tadeo-5-3" id="sinjoro-tadeo-5-3">*</a><span class="m dekstre">330</span> <br> Kaj venkis la ĉasistojn de l’ distrikt’? Fi, honto!<br> Kia estos en Lido, Oŝmjano, rakonto,<a class="noto" title="Ligilo al “#noto-sinjoro-tadeo-5-4”" href="#noto-sinjoro-tadeo-5-4" id="sinjoro-tadeo-5-4">*</a><br> Kiuj kun ni batalas, de pli ol jarcento,<br> Pri ĉasart’? Tiel pensis ili en silento.</p>

 <div id="noto-sinjoro-tadeo-5-3" class="noto "> <a class="noto" href="#sinjoro-tadeo-5-3">*</a> Originale: Kiel <span class="nomo" lang="und" title="Ne-Esperanta nomo. Lingvo: nespecifita">Filip</span> el <span class="nomo" lang="und" title="Ne-Esperanta nomo. Lingvo: nespecifita">Konopie</span>, <abbr>t. e.</abbr> malĝustatempe (proverbe). Laŭ tradicia klarigo de l’ proverbo, iam la parlamenta delegito “<span class="nomo" lang="und" title="Ne-Esperanta nomo. Lingvo: nespecifita">Filip</span> el <span class="nomo" lang="und" title="Ne-Esperanta nomo. Lingvo: nespecifita">Konopie</span>” komencis, dum kunsido, paroladon, kiu tute ne koncernis la objekton de l’ debato. La delegitaro laŭte ekridis kaj la malĝustatempa ekparolo fariĝis proverba. Ĉar leporon oni nomas ankaŭ kelkdistrikte “Filipo” kaj “<span class="nomo" lang="und" title="Ne-Esperanta nomo. Lingvo: nespecifita">Konopie</span>” signifas “kanabo”, do la proverbo povas esti pli simple klarigita, kaj ĉi tiun pli simplan klarigon sekvas la traduko.</div>

 <div id="noto-sinjoro-tadeo-5-4" class="noto "> <a class="noto" href="#sinjoro-tadeo-5-4">*</a> <span class="nomo" lang="und" title="Ne-Esperanta nomo. Lingvo: nespecifita">Lida</span> kaj <span class="nomo" lang="und" title="Ne-Esperanta nomo. Lingvo: nespecifita">Oszmiana</span>, urboj en Litvo, en Vilna gubernio.</div>

 <p id="dj330">Krom komuna aflikto, Rejent’, Asesoro,<br> Freŝan honton pri hundoj havas en memoro.<br> En okul’ ili vidas: jen fripon’, leporo,<br> Streĉas saltilojn, voston movas, per svingilo<br> Mokas kaj vipas korojn, kiel per batilo;<br> Sidante, ili klinis vizaĝon al plado.<span class="m dekstre">340</span> <br> Asesor’ havis novan kaŭzon de plendado:<br> Telimenon kaj siajn rivalojn li vidas.<br> Al Tade’ flankturnite, Telimeno sidas,<br> Konfuzite, rigardi lin, al si ne fidas;<br> Ŝi volis iom distri la Grafon sinjoron,<br> Per diskuto bonigi lian senhumoron:<br> Ĉar Grafo malserene venis el promeno,<br> Pli ĝuste, laŭ Tadeo, el embusk’-posteno.<br> Fiere levis frunton Grafo, ŝin aŭdante,<br> Kuntiris brovojn, poste preskaŭ malestime<span class="m dekstre">350</span> <br> Rigardinte, sidiĝis ĉe Zonjo proksime,<br> Plenigas ŝian glason, telerojn ŝanĝante,<br> Kliniĝas kaj ridetas, ĝentilaĵojn diras,<br> Iafoje okulojn turnas kaj sopiras.<br> Tamen, kvankam li lerte simulis komence,<br> Vidiĝas, kiu-spite li Zonjon koketas,<br> Ĉar, kapon returnante, kvazaŭ neintence,<br> Al Telimen’ rigardon minacan li ĵetas.</p>

 <p id="dj331">Telimeno ĉi-tion kompreni ne povis,<br> Ekpensis: jen strangulo! kaj ŝultrojn ekmovis.<span class="m dekstre">360</span> <br> Pri nova koketado de l’ Graf’ eĉ kontente,<br> Ŝi al dua najbaro sin turnis atente.</p>

 <p id="dj332">Tadeo ne aŭskultis, nenion manĝante,<br> Ne trinkis, al telero okulojn fiksante;<br> Telimen’ al li verŝas vinon; li kolere<br> Je l’ trudec’, demandite pri sano — oscedas.<br> Li indignas (ŝanĝite tiel ĉi-vespere),<br> Ke tro da koketeco Telimen’ posedas;<br> Tro dekoltita vesto skandalas junulon,<br> Kiel maldeca — dume, li levis okulon!<span class="m dekstre">370</span> <br> Li ektimis, li havis nun pupil’-spegulon<br> Pli klaran, ĉar, al ŝiaj vangoj rigardeton<br> Ĵetinte, tuj malkovris teruran sekreton:<br> Ŝi estas ruĝumita!</p>

 <p id="dj333">Ĉu malbona speco<br> De koloril’? ĉu iel viŝiĝis ruĝeco:<br> Kelkloke haŭto estas maldense kovrita…<br> Eĉ eble mem Tadeo, en Sanktej’ medita,<br> Parolante proksime, viŝis el blankilo<br> Ruĝon, malpezan kiel polvet’ de flugilo<br> Papilia. Ŝi troe rapidis revene,<span class="m dekstre">380</span> <br> Mankis tempo bonigi kolorojn konvene:<br> Ĉirkaŭ buŝo vidiĝis lentugaj makuloj.<br> Kiel ruzaj spionoj, de Tade’ okuloj,<br> Malkovrinte perfidon unu, la restaĵon<br> De ĉarmoj vic-esploras kaj trovas falsaĵon:<br> En buŝ’ — du dentoj mankas; sur frunt’, sur tempio —<br> Sulkoj, mil sulkoj — sub la menton’ antaŭ ĉio!</p>

 <p id="dj334">Tade’, domaĝe! sentis, kia malbezono<br> Atenti tro belaĵon; hontinde, spiono<br> Esti de amatino sia; abomene,<span class="m dekstre">390</span> <br> Ŝanĝi guston — sed kiu regas koron plene?<br> Tutvane volas helpi konscienc’ al amo,<br> Revarmigi animon ĉe l’ rigardo-flamo:<br> Jam ĉi rigardo, kiel lun’, senvarme helas,<br> Do, ĝisfunde rigida, anim’ ne delegas…<br> Li tiel mem-riproĉis sin, kaj koro-pente<br> Klinis kapon kaj mordis la lipojn silente.</p>

 <p id="dj335">Dume malbon-spirito lin allogas tente,<br> Kaŝ-aŭdi, kion <span class="nomo" lang="und" title="Ne-Esperanta nomo. Lingvo: nespecifita">Zosja</span> al la Grafo diras.<br> Graf’ afable favoron de l’ knabin’ akiras:<span class="m dekstre">400</span> <br> Ŝi mallevas okulojn, roziĝas de honto,<br> Sed poste ili ridis; sekvis babilado<br> Pri ia, en ĝardeno, subita renkonto,<br> Kaj pri ia, sur lapoj kaj bedoj, paŝado.<br> Tadeo eble-longe orelojn streĉante,<br> Glutis maldolĉajn vortojn, anim’-digestante<br> La teruran festenon. — Kiel en ĝardeno<br> Viper’ pikile trinkas el herbaĉ’-veneno,<br> Poste, kunvolviĝinte, kuŝiĝas sur strato,<br> Minace al sengarde-kura piedplato:<span class="m dekstre">410</span> <br> Tiel, ĵaluz’-venenon trinkinte abunde,<br> Li, ŝajn-indiferenta, koler’-ŝaŭmis funde.</p>

 <p id="dj336">Se gaja societo havas kelk kolerajn,<br> Malserenec’ ilia influas ceterajn.<br> Ĉasistoj jam silentis; dua part’ egale<br> Eksilentis: Tadeo ĝin infektis gale.</p>

 <p id="dj337">Eĉ Ĉambelano sidis tree malserene,<br> Sen babilem’, vidante, kiel sidis jene<br> Liaj dothavaj, belaj kaj junaj filinoj,<br> Laŭ distrikt’-opinio unuaj fraŭlinoj,<span class="m dekstre">420</span> <br> Silente, neglektite de la junularo.<br> Juĝist’ gastama same ĉi-tion atentas;<br> Kaj <span class="nomo" lang="und" title="Ne-Esperanta nomo. Lingvo: nespecifita">Vojski</span>, rimarkante, ke ĉiuj silentas,<br> Diris: tiel ne manĝas poloj, sed luparo!</p>

 <p id="dj338"><span class="nomo" lang="und" title="Ne-Esperanta nomo. Lingvo: nespecifita">Hreĉeĥa</span> je silento estis tre sentema;<br> Li amis babilulojn, mem tre babilema<br> Ne miru! li pasigis vivon je festenoj,<br> Sejmetaj konsiliĝoj, pelĉasoj, kunvenoj.<br> Al li kutime io al orel’ tamburis,<br> Eĉ kiam li silentis aŭ muŝon postkuris<span class="m dekstre">430</span> <br> Kun klakil’, aŭ, ferminte okulojn, ekrevis;<br> Tage — diskutoj, nokte — murmuradi devis<br> Ies rozari’-preĝoj aŭ rakont’ fabela.<br> Do li sentis malamon al pipo malbela,<br> Invento de germanoj, por nin fremdlandigi:<br> Ĉar Polujon mutigi — estas ĝin mortigi.<a class="noto" title="Ligilo al “#noto-sinjoro-tadeo-5-5”" href="#noto-sinjoro-tadeo-5-5" id="sinjoro-tadeo-5-5">*</a><br> Aĝon trababilinte, li dormis en bruo;<br> Silent’ lin vekis. — Tiel mueliston skuo<br> Kaj radoj-knar’ dormigas; kiam aksoj haltas:<br> Vort’ karniĝis!<a class="noto" title="Ligilo al “#noto-sinjoro-tadeo-5-6”" href="#noto-sinjoro-tadeo-5-6" id="sinjoro-tadeo-5-6">*</a> li time kriante eksaltas.<span class="m dekstre">440</span> </p>

 <div id="noto-sinjoro-tadeo-5-5" class="noto "> <a class="noto" href="#sinjoro-tadeo-5-5">*</a> Originale: mutigi estas, germanigi (mutuligi), vortludo malfacile imitebla, ĉar en slavaj lingvoj, laŭ muta — <span class="fremda" lang="und" title="Ne-Esperanta teksto. Lingvo: nespecifita">niemy</span>, la nomo de germano (<span class="fremda" lang="und" title="Ne-Esperanta teksto. Lingvo: nespecifita">niemiec</span>) signifas popol-etimologie “mutulo”; kvankam aliparte ekzistis iam apud Rejno la germana gento de “nemetoj.”</div>

 <div id="noto-sinjoro-tadeo-5-6" class="noto "> <a class="noto" href="#sinjoro-tadeo-5-6">*</a> Citaĵo evangelia, proverbe kiel esprimo de mirego.</div>

 <p id="dj339"><span class="nomo" lang="und" title="Ne-Esperanta nomo. Lingvo: nespecifita">Vojski</span> kapkline turnis sin al Ĉambelano,<br> Al Juĝist’ signodonis ĉe buŝo per mano,<br> Petante voĉon. Ili ambaŭ kapokline<br> Respondis, tio estas, invitis inkline.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> komencis:</p>

 <p id="dj340">“Volu, sinjoroj junuloj,<br> Ĉe vespermanĝ’ amuzi laŭ malnov-reguloj,<br> Ne silenti kaj maĉi. Ĉu kapucenaro<br> Ni estas? Silentanto, inter nobelaro,<br> Similas al ĉasisto, ŝargon en pafilo,<br> Rustiganta. De avoj emon al babilo<span class="m dekstre">450</span> <br> Mi laŭdas: ne nur manĝi post ĉasado ili,<br> Sed ankaŭ reciproke volis satbabili,<br> Malpezigante korojn, laŭdis kaj mallaŭdis:<br> Pri pafistoj, pelantoj, hundoj oni aŭdis<br> Opiniojn; leviĝis, por ĉasist’-orelo,<br> Bruo agrabla, kvazaŭ dua ĉasopelo.<br> Mi scias: Nub’ da nigraj zorgoj, viapense,<br> El kapuĉo de Vermo ekleviĝis dense!<br> Vi hontas pro maltrafoj! Ne hontu pri pafoj:<br> Al plej bonaj ĉasistoj okazas maltrafoj;<span class="m dekstre">460</span> <br> Trafi, maltrafi estas sort’ de pafisteco.<br> Vagante kun pafilo ekde infaneco,<br> Mi maltrafis! <span class="nomo" lang="und" title="Ne-Esperanta nomo. Lingvo: nespecifita">Tuloŝĉik</span>, fam-pafisto, same;<br> Eĉ <span class="nomo" lang="und" title="Ne-Esperanta nomo. Lingvo: nespecifita">Rejtan</span>, la mortinto, ne trafis ĉiame.<br> Pri <span class="nomo" lang="und" title="Ne-Esperanta nomo. Lingvo: nespecifita">Rejtan</span> mi rakontos poste. Koncernante<br> Ellason el sieĝo: ke, lancon havante,<br> Ambaŭ sinjoroj antaŭ best’, kiel mi aŭdas,<br> Ne staris firme, tion ja nek iu laŭdas,<br> Nek mallaŭdas; forkuri kun ŝargo pafila<br> Signifis ĉiam esti timul’ sensimila;<span class="m dekstre">470</span> <br> Kaj ankaŭ (kiel faras multaj), pafi blinde,<br> De fore, sen celpreno, estas tre hontinde;<br> Sed kiu al si beston allasas, mezuras,<br> Kiel konvene, celon, kaj poste forkuras,<br> Maltrafinte, li tute reniras sen honto;<br> Li povis lanc-batali, sed nur laŭ volonto,<br> Ne laŭ devo, ĉar lanco servas, ĉe pafilo,<br> Ne por atak’, sed sole kiel defendilo.<br> Tia estis regulo. Do fidu, sinjoroj,<br> Al mi, kaj retiriĝon ne prenu al koroj,<span class="m dekstre">480</span> <br> Kara Tadeo, same via moŝto, Grafo!<br> Kiel ofte vi pensos pri tiu maltrafo,<br> Rememoru averton de <span class="nomo" lang="und" title="Ne-Esperanta nomo. Lingvo: nespecifita">Vojski</span> refoje:<br> Neniam baru unu la alian voje,<br> Kaj ne pafu duope al sama ursino…”</p>

 <p id="dj341">Kiam <span class="nomo" lang="und" title="Ne-Esperanta nomo. Lingvo: nespecifita">Vojski</span> parolis la vorton: ursino,<br> Asesor’ duonlaŭte sufloris: knabino.<br> Brave! kriis junuloj, kiel brua eĥo,<br> Ripetante averton de sinjor’ Hreĉeĥo,<br> Nome vorton: ursino; aliaj: knabino,<span class="m dekstre">490</span> <br> Vokis ridante. Flustris Rejento: virino.<br> Koketulino, diris Asesor’, rigardojn<br> Al Telimen’ ĵetante, kiele ponardojn.</p>

 <p id="dj342"><span class="nomo" lang="und" title="Ne-Esperanta nomo. Lingvo: nespecifita">Vojski</span> neniun iel pik-aludi volis,<br> Nek li atentis, kion flustrantoj parolis;<br> Tre kontenta, ke povis li gastojn ridigi,<br> Kaj volante ĉasistojn konsole gajigi,<br> Li diris, en kalikon enverŝante vinon:</p>

 <p id="dj343">“Vane miaj okuloj serĉas Bernardinon:<br> Al okazaĵo — turnus mi lian atenton,<span class="m dekstre">500</span> <br> Similanta ĉi-tagan nian akcidenton.<br> Nur unu viron konis Ŝlosisto ĝishore,<br> Pafantan, kiel Vermo, celtrafe, de fore.<br> Mi konis duan, kiu, per celtrafo, same<br> Savis du vivojn; tion mi vidis; tiame<br> Iris en Nalibokajn<a class="noto" title="Ligilo al “#noto-sinjoro-tadeo-5-7”" href="#noto-sinjoro-tadeo-5-7" id="sinjoro-tadeo-5-7">*</a> arbarojn al ĉaso<br> Sendit’ <span class="nomo" lang="und" title="Ne-Esperanta nomo. Lingvo: nespecifita">Tadeuŝ Rejtan</span> kaj duko de Nasso:<a class="noto" title="Ligilo al “#noto-sinjoro-tadeo-5-8”" href="#noto-sinjoro-tadeo-5-8" id="sinjoro-tadeo-5-8">*</a><br> Sinjoroj ne enviis gloron de nobelo,<br> Lian sanon ĉe tablo trinkis en kastelo.<br> Grand-donacojn ricevis li, sen nombro iu,<span class="m dekstre">510</span> <br> Kun fel’ de mortigita apro. Pri ĉi-tiu<br> Apro kaj paf’ rakontos mi, kiu atestas<br> Okul-vide: afero tre simila estas,<br> Kaj okazis al grandaj paf-majstroj de ĉaso,<br> Al sejm-sendito <span class="nomo" lang="und" title="Ne-Esperanta nomo. Lingvo: nespecifita">Rejtan</span> kaj duko de Nasso.”</p>

 <div id="noto-sinjoro-tadeo-5-7" class="noto "> <a class="noto" href="#sinjoro-tadeo-5-7">*</a> <span class="nomo" lang="und" title="Ne-Esperanta nomo. Lingvo: nespecifita">Naliboki</span>, urbeto en Litvo, en distrikto <span class="nomo" lang="und" title="Ne-Esperanta nomo. Lingvo: nespecifita">Oszmiana</span>.</div>

 <div id="noto-sinjoro-tadeo-5-8" class="noto "> <a class="noto" href="#sinjoro-tadeo-5-8">*</a> Duko Karlo de <span class="nomo" lang="und" title="Ne-Esperanta nomo. Lingvo: nespecifita">Nassau-Siegen</span> (<abbr>nask.</abbr> 1745, <abbr>mort.</abbr> 1808), fama militisto kaj aventuristo. Li estis rusa admiralo kaj venkis turkojn ĉe Lemano; poste li estis tute venkita de svedoj. Kelkan tempon li restadis en Polujo kaj havis polan civitanecon.</div>

 <p id="dj344">Tiam Juĝist’, kun plena pokalo en mano,<br> Diris: “<span class="nomo" lang="und" title="Ne-Esperanta nomo. Lingvo: nespecifita">Vojski</span>, mi trinkas por Verma bonsano!<br> Ne povante Kvestulon rekompenci riĉe,<br> Ni almenaŭ por pulvo lin pagos sufiĉe:<br> Por urso, mortigita de Verm’ en ĉasejo,<span class="m dekstre">520</span> <br> Dujar’-kuirprovizon havos monaĥejo.<br> Sed felon mi ne donos al Verm’; ĝin posedos<br> Mi per fort’, aŭ monaĥo humile ĝin cedos,<br> Aŭ mi felon aĉetos, eĉ por dek zibeloj;<br> Ni laŭvole disponos pri ĉi-tiu felo:<br> La glorokronon prenis jam servisto dia:<br> Felon donos moŝtulo, Ĉambelano nia,<br> Al ĉi, kiu por dua rekompenc’ meritis.”</p>

 <p id="dj345">Ĉambelan’, glatumante frunton, ekmeditis.<br> Pafistoj ekmurmuris: ĉi-tiu sinjoro<span class="m dekstre">530</span> <br> Trovis beston, alia faris al ĝi vundon,<br> Tiu returnis beston al ĉasejo, hundon<br> Tiu vokis. Kverelis Rejent’, Asesoro,<br> Unu, laŭdante ecojn de Sanguŝka ĉasa<br> Sia pafil’, kaj dua, de la Sagalasa.</p>

 <p id="dj346">“Juĝist’, najbaro! fine Ĉambelano diris,<br> Unuan rekompencon la Pastro akiris.<br> Kiu ricevu duan, juĝi malfacile;<br> Ĉiuj ŝajne meritis ĝin tute simile<br> Kaj egalas laŭ sperto, lerto, kuraĝeco.<span class="m dekstre">540</span> <br> Du ĉasistojn distingis sort’ per danĝereco,<br> Du estis plej proksime de urs-ungoj-celo:<br> Tade’ kaj Graf’; al ili apartenas felo.<br> Sinjor’ Tade’ (mi certas pri lia intenco),<br> Cedos, kiel pli juna kaj mastra parenco;<br> Do prenos moŝto Grafo ‘<span class="fremda" lang="und" title="Ne-Esperanta teksto. Lingvo: nespecifita">opima spolia</span>’:<a class="noto" title="Ligilo al “#noto-sinjoro-tadeo-5-9”" href="#noto-sinjoro-tadeo-5-9" id="sinjoro-tadeo-5-9">*</a><br> Ĉi ornamo de ĉambro ĉaspafista lia<br> Estu de hodiaŭa amuz’ rememoro,<br> Signo de ĉasfeliĉo, impulso al gloro.”</p>

 <div id="noto-sinjoro-tadeo-5-9" class="noto "> <a class="noto" href="#sinjoro-tadeo-5-9">*</a> “<span class="fremda" lang="und" title="Ne-Esperanta teksto. Lingvo: nespecifita">Spolia opima</span>” (latine), venko-signoj, akiraĵoj.</div>

 <p id="dj347">Li pensis, ke li Grafon ĝojigis konsole,<span class="m dekstre">550</span> <br> Kaj, dume, lian koron li akre traboris;<br> Ĉar kiam Graf’ pafistan ĉambron rememoris,<br> Li rigardis, levinte kapon, malgraŭvole<br> Al cervaj kapoj, branĉaj kornoj: laŭr-arbaro,<br> Kiun patroj al filoj semis por kronaro.<br> La portret’-ornamitaj vicoj de kolonoj,<br> En arkaĵ’ Duonkapro, antikvaj blazonoj,<br> Per voĉoj de pasinto ekparolis ĉie.<br> Li vekiĝis: ĉe kiu li gastas? kaj kie?<br> En propra dom’, Horeŝka gastas heredanto!<span class="m dekstre">560</span> <br> Ĉe malamik’ Soplico, kiel festenanto!<br> Kaj, kiun por Tadeo li sentis, envio<br> Kontraŭ Soplicoj, Grafon movas ekster tio.</p>

 <p id="dj348">Do li diris maldolĉe: “Ĉar dometo mia<br> Ne indas je donaco grandioza tia,<br> Do inter ĉi kornuloj restu ursa felo,<br> Ĝis Juĝisto ĝin donos al mi kun kastelo.”</p>

 <p id="dj349">La Ĉambelano, kio minacas, vidante,<br> Sonigis tabakujon, pri voĉo petante.</p>

 <p id="dj350">“Tre laŭdinde, li diris, mia Graf’, najbaro,<span class="m dekstre">570</span> <br> Vi, eĉ manĝante, zorgas pri negoc’-afero,<br> Ne tiel, kiel moda, juna sinjoraro,<br> Vivanta sen kalkulo. Laŭ dezir’, espero,<br> Mia juĝo finiĝos per paco bonvola;<br> Pri grund’ biena restas malfacilo sola.<br> Interŝanĝon proponi tial mi intencis,<br> Laŭ manier’ sekvanta.” — Paroli komencis<br> Li orde, (laŭ kutimo), pri plan’ intencita,<br> Kiam, duonparole, mov’ neatendita<br> Komenciĝis en fino de tablo. Kelk-iaj<span class="m dekstre">580</span> <br> Ion rimarkis, fingre ĝin montris aliaj,<br> Ĝis fine kapoj, kiel spikoj, reklinite<br> De vent’, al kontraŭflanko turniĝis subite,<br> Al angul’.</p>

 <p id="dj351">Tie pendis Tablestro-portreto,<br> De lasta el Horeŝkoj-gento; el pordeto,<br> Tie kaŝita inter kolonoj, jen homo<br> Mallaŭte elŝoviĝis, kiele fantomo:<br> Gervazo, laŭ staturo kaj vizaĝo grava,<br> Kun arĝent’-Duonkaproj sur la jako flava.<br> Li paŝis rekte, mute, severe, la ĉapon<span class="m dekstre">590</span> <br> Ne depreninte, eĉ ne klininte la kapon;<br> Kaj li, ponarde-brilan ŝlosilon tenante,<br> Malfermis ŝrankon, ion en ĝi ŝraŭb-turnante.</p>

 <p id="dj352">En du vestibl’-anguloj, kolon’-apogite,<br> Staris du lud-horloĝoj, en ŝrankoj fermite:<br> La malnovaj stranguloj, en malpac’ konstanta<br> Kun sun’, tagmezon montris ĉe sun’ subiranta.<br> Ripari maŝinaĵon, Gervazo ne provis,<br> Sed ankaŭ sen streĉado ĝin lasi ne povis,<br> Kaj per ŝlosil’ turmentis en ĉiu vespero;<span class="m dekstre">600</span> <br> Ĵus nun okazis tempo de tiu afero.<br> Do, kiam Ĉambelano okupis atenton<br> De partioj, Gervazo pezilon ektiris:<br> Grincigis rustaj radoj la fenditan denton;<br> Ĉambelano skuiĝis kaj, haltinte, diris:<br> “Vian urĝan laboron vi prokrastu, frato!”<br> Kaj li daŭrigis planon. Ŝlosist’, dum traktato,<br> Duan pezilon forte-pli ektiris spite,<br> Kaj tuj pirolo, super horloĝo lokite,<br> Komencis sian kanton, kun flugiloj-bato.<span class="m dekstre">610</span> <br> Birdo, arte-farita, difektita tute,<br> Ekbalbutis kaj pepis, ĉiam pli balbute.<br> Gastoj ridis; rompiĝis Ĉambelan’-traktato;<br> Li ekkriis: “Ŝlosisto, pli ĝuste noktuo,<a class="noto" title="Ligilo al “#noto-sinjoro-tadeo-5-10”" href="#noto-sinjoro-tadeo-5-10" id="sinjoro-tadeo-5-10">*</a><br> Se vi ŝatas la bekon, sufiĉe da bruo!”</p>

 <div id="noto-sinjoro-tadeo-5-10" class="noto "> <a class="noto" href="#sinjoro-tadeo-5-10">*</a> Ŝlosisto (<span class="fremda" lang="und" title="Ne-Esperanta teksto. Lingvo: nespecifita">klucznik</span>) kaj noktuo (<span class="fremda" lang="und" title="Ne-Esperanta teksto. Lingvo: nespecifita">puszczyk</span>) donas en lingvo pola riman asonancon, formante tiel vortludon, malfacile imiteblan. Por tio la Ŝlosisto, en sia respondo, vortludas kun noktu’ kaj nokte en <abbr>v.</abbr> 622<a class="noto" title="Ligilo al “#sinjoro-tadeo-5-622”" href="#sinjoro-tadeo-5-622">*</a>.</div>

 <p id="dj353">Sed Gervazon minaco tute ne tuŝetis;<br> Dekstran manon li grave sur horloĝon metis,<br> Kaj ĉe kokso preninte sin maldekstra-mane:<br> “Ĉambelaneto! kriis li, vi ŝercas vane;<br> Paser’, pli eta, hejme pli kuraĝa estas<span class="m dekstre">620</span> <br> Ol noktu’, kiu fremdan kastelon eknestas.<br> <em>Ne mi — noktu’, sed kiu nokte sin enŝtelas</em><br> Fremdan domon — noktuas, kaj mi lin forpelas.”</p>

 <p id="dj354">“For, for kun li!” ekkriis Ĉambelan’. “Sinjoro,<br> Grafo! vokis Ŝlosisto, kion vi aranĝis:<br> Sufiĉe makuliĝis jam via honoro,<br> Ke vi, kun ĉi Soplicoj, kune trinkis, manĝis;<br> Jen vi toleras: oni kastel’-oficiston,<br> Min, Gervazon Rembajlon, Horeŝkoj-Ŝlosiston,<br> Insultu, nepunate, en Tablestra domo?”<span class="m dekstre">630</span> <br> Tiam vokis Protazo: “Silentu! En nomo<br> De leĝo! Mi Protazo, Baltazar’ Bĵeĥala,<br> Du-noma, Generalo iam tribunala,<br> <span class="fremda" lang="und" title="Ne-Esperanta teksto. Lingvo: nespecifita">Vulgo</span><a class="noto" title="Ligilo al “#noto-sinjoro-tadeo-5-11”" href="#noto-sinjoro-tadeo-5-11" id="sinjoro-tadeo-5-11">*</a> Vokisto, faras mian obdukcion<a class="noto" title="Ligilo al “#noto-sinjoro-tadeo-5-12”" href="#noto-sinjoro-tadeo-5-12" id="sinjoro-tadeo-5-12">*</a><br> Vokistan kaj samtempe formalan vizion,<a class="noto" title="Ligilo al “#noto-sinjoro-tadeo-5-13”" href="#noto-sinjoro-tadeo-5-13" id="sinjoro-tadeo-5-13">*</a><br> Mendante ĉeestantoj-ateston; sinjoro<br> Asesor’! mi alvokas vin por juĝ-esploro<br> Pro Juĝista Soplica moŝt’; pri inkursio<br> Aŭ lim-invado! estas superforto tio<br> Pri kastelo, en kiu Juĝist’ leĝe sidas,<span class="m dekstre">640</span> <br> Ĉar tie li manĝadas, kiel ĉiuj vidas.”<br> “<span class="nomo" lang="und" title="Ne-Esperanta nomo. Lingvo: nespecifita">Bĵeĥaĉ</span>!<a class="noto" title="Ligilo al “#noto-sinjoro-tadeo-5-14”" href="#noto-sinjoro-tadeo-5-14" id="sinjoro-tadeo-5-14">*</a> kriis Ŝlosisto, vi ĉesos, fripono!”<br> Kaj li, preninte ferajn ŝlosilojn ĉe zono,<br> Ĉirkaŭ kap’ ilin svingis, ĵetis el tut-forto;<br> La fasko flugis, kiel el ĵetilo ŝtonoj,<br> Certe Protazan kapon fendus je kvaronoj;<br> Sed Vokisto sin klinis kaj savis de morto.</p>

 <div id="noto-sinjoro-tadeo-5-11" class="noto "> <a class="noto" href="#sinjoro-tadeo-5-11">*</a> <span class="fremda" lang="und" title="Ne-Esperanta teksto. Lingvo: nespecifita">Vulgo</span> (latine), ordinare, aŭ kutime.</div>

 <div id="noto-sinjoro-tadeo-5-12" class="noto "> <a class="noto" href="#sinjoro-tadeo-5-12">*</a> Obdukcio, ago de juĝa oficisto, de li protokole farita.</div>

 <div id="noto-sinjoro-tadeo-5-13" class="noto "> <a class="noto" href="#sinjoro-tadeo-5-13">*</a> Vizio, ofica vokista rigardado de l’ loko kaj de la faritaj tie malutiloj.</div>

 <div id="noto-sinjoro-tadeo-5-14" class="noto "> <a class="noto" href="#sinjoro-tadeo-5-14">*</a> <span class="fremda" lang="und" title="Ne-Esperanta teksto. Lingvo: nespecifita">Brzechacz</span>, bojanto, kalumnianto, vortlude kun la samradika nomo de l’ Vokisto <span class="nomo" lang="und" title="Ne-Esperanta nomo. Lingvo: nespecifita">Brzechalski</span>.</div>

 <p id="dj355">Ĉiuj saltis el sidoj; mallaŭtiĝis plene,<br> Ĝis Juĝisto ekkriis: “Ligu lin katene!<br> Hola servistoj!” — ili alvenis en kuro,<span class="m dekstre">650</span> <br> Tra mallarĝa irejo inter benk’ kaj muro.<br> Sed Graf’ per seĝ’ al ili meze vojon baris,<br> Kaj sur redut’ malforta per pied’ ekstaris:<br> “Garde! Juĝist’! li vokis, neniu ofendu<br> En mia dom’ serviston; kiu volas, plendu<br> Al mi, sed ne kuraĝu tuŝi maljunulon.”</p>

 <p id="dj356">Ĉambelano al Grafo strabis en okulon:<br> “Sen via help’ mi scios puni senprokraste<br> La impertinentecon de ĉi nobeleto;<br> Graf’, kastelon proprigas vi antaŭ dekreto;<span class="m dekstre">660</span> <br> Ne vi ĉi-tie mastras, nek akceptas gaste:<br> Se vi eĉ ne respektas kapon pro grizeco,<br> Distriktan alt-oficon estimu laŭ deco!”</p>

 <p id="dj357">Graf’ murmuris: “Sufiĉe da babilo via<br> Pri respektoj, oficoj; enuu alia!<br> Mi faris stulte, kiel kun moŝtoj miksata<br> En drinkadon, kun fino tre maldelikata;<br> Pri honoro-ofendo, respond’ ĉe okazo<br> De sobra revidiĝo! Sekvu min Gervazo!”</p>

 <p id="dj358">Ĉambelano respondon ne supozis tian.<span class="m dekstre">670</span> <br> Ĝuste tiam plenigis li kalikon sian;<br> Malrespekto lin trafis kiel fulmobato:<br> Ĉe kalik’ apogite, botel’ en manplato,<br> Kun kapo flankturnita, orelo streĉita,<br> Larĝ-apertaj okuloj, buŝo malfermita,<br> Li silentis, sed premis kalikon en mano<br> Potence; vitro krevis, vinon ŝprucigante<br> En okulojn, kaj kvazaŭ fajron enverŝante<br> En animon: vizaĝe flamis Ĉambelano,<br> Okuloj ardis; vorton li maĉis, post maĉo<span class="m dekstre">680</span> <br> Ĝi elflugis tra dentoj: “Stultul’!… Grafidaĉo!<br> Mi vin tuj! Mi ĉi-tie! <span class="nomo" lang="und" title="Ne-Esperanta nomo. Lingvo: nespecifita">Tomaŝ</span>, karabelon!<br> Mi vin instruos ‘<span class="fremda" lang="und" title="Ne-Esperanta teksto. Lingvo: nespecifita">mores</span>’<a class="noto" title="Ligilo al “#noto-sinjoro-tadeo-5-15”" href="#noto-sinjoro-tadeo-5-15" id="sinjoro-tadeo-5-15">*</a>! en karceron sendos!<br> Respektoj enuigas delikat-orelon!<br> Mi tuj ĉi oreletojn per sabro forfendos!<br> For! ekster pordon! Sabron! <span class="nomo" lang="und" title="Ne-Esperanta nomo. Lingvo: nespecifita">Tomaŝ</span>, karabelon!”</p>

 <div id="noto-sinjoro-tadeo-5-15" class="noto "> <a class="noto" href="#sinjoro-tadeo-5-15">*</a> <span class="fremda" lang="und" title="Ne-Esperanta teksto. Lingvo: nespecifita">Mores</span> (latine), moroj; deca konduto, respekto. La senco de la frazo estas: Mi vin punos.</div>

 <p id="dj359">Tiam saltis amikoj al la Ĉambelano;<br> Juĝist’, vokante: “Haltu!” kaptas lin je mano;<br> “Antaŭe li provokis min! Protaz’, palaŝon!<a class="noto" title="Ligilo al “#noto-sinjoro-tadeo-5-16”" href="#noto-sinjoro-tadeo-5-16" id="sinjoro-tadeo-5-16">*</a><br> Kiel urs’ ĉe bastono, li faros danc-paŝon.”<span class="m dekstre">690</span> <br> Sed Tade’ Ĉambelanon kaj onklon retenas:<br> “Moŝtoj, ĉu kun la dando batiĝi konvenas<br> Al vi, sinjoroj? estas ĉi-tie junuloj;<br> Konfidu: mi lin punos laŭ ĉiuj reguloj.<br> Kaj vi, kiu provokas aĝulojn kverele,<br> Ni vidos, ĉu vi estas kavalir’ duele:<br> Ni morgaŭ fin-decidos pri loko, armilo;<br> Nun kuru, dum vi sanas!”</p>

 <div id="noto-sinjoro-tadeo-5-16" class="noto "> <a class="noto" href="#sinjoro-tadeo-5-16">*</a> Speco de sabro, tranĉa kaj pikarmilo, iom kurbigita.</div>

 <p id="dj360">Tre bona konsilo:<br> Por Graf’, Ŝlosisto, estis danĝera situo;<br> Ĉe supra tablo-fino estis nur grand-bruo,<span class="m dekstre">700</span> <br> Sed el malsupra, fluge boteloj zumetis<br> Ĉirkaŭ kapo de Grafo. Ekploris, ekpetis<br> Timigitaj virinoj; Telimen’, kriinte:<br> “Vee!” levis okulojn kaj falis, sveninte;<br> Kolon, trans Grafaj brakoj, ŝi klinis kaj metis<br> La cignan bruston sian al Grafo ĉe koro.<br> Grafo, kvankam kolera, haltis en fervoro,<br> Komencis elsvenigi, froti.</p>

 <p id="dj361">Dume celis<br> Al Gervazo boteloj, seĝoj, jam ŝancelis<br> Lin; servistaro levis jam pugnojn por bato,<span class="m dekstre">710</span> <br> Atakante amase: feliĉe, kompato<br> Movis Zonjon; vidante sturmon, ŝi alsaltis<br> Kaj braketojn etendis ŝirme: oni haltis.<br> Cedante, li foriĝis ien el okulo;<br> Oni serĉis sub tablo: tiam maljunulo<br> Eliris, duaflanke, el sub ter’ kvazaŭe,<br> Per fortaj brakoj levis benkegon, ĉirkaŭe<br> Ĝin turnis muelile, vestiblon dumvoje<br> Duonpurigis, prenis Grafon, ŝirme svingis<br> Benkon, ĝis ambaŭ tiel pord-sojlon atingis;<span class="m dekstre">720</span> <br> Li haltis, malamikojn rigardis refoje<br> Kaj pensis dum momento, ĉu cedi armite,<br> Aŭ kun armilo serĉi feliĉon milite:<br> Li batalos. Jam kiel rompilon de muro<br> Li posten svingis benkon, jam kapon fleksinte,<br> Kun brust’ antaŭstreĉita, kun levita kruro,<br> Atakis, sed ektimis… <span class="nomo" lang="und" title="Ne-Esperanta nomo. Lingvo: nespecifita">Vojski</span>-n ekvidinte.</p>

 <p id="dj362"><span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Vojski</span> kun okulo duone fermita,<br> Sidis silente, ŝajne profunde-medita;<br> Sed li alturnis kapon, kiam Graf’ malpacis<span class="m dekstre">730</span> <br> Kun Ĉambelan’ kaj poste Juĝiston minacis;<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> frotis palpebrojn, tabakon reflaris.<br> Kvankam li al Juĝisto forparence staris,<br> Sed, loĝante en lia domo gast-amema,<br> Por sano de l’ amiko estis tre zorgema;<br> Do scieme rigardis li al ĉi-batalo,<br> Metis sur tablo manon, kaj sur ĝi tranĉilon;<br> Al ung’ de montra fingro turninte tenilon,<br> Al kubut’ li direktis akraĵon el ŝtalo:<br> Poste, per brak’ klinita posten, balancante,<span class="m dekstre">740</span> <br> Li kvazaŭ ludis, Grafon fikse rigardante.</p>

 <p id="dj363">Tranĉil’-ĵet-art’, terura en batalo mana,<br> Jam neglektita estis en lando litvana:<br> Nur maljunaj ĝin konis; Ŝlosist’ iam svingis<br> Tranĉilon dum kvereloj, <span class="nomo" lang="und" title="Ne-Esperanta nomo. Lingvo: nespecifita">Vojski</span> sin distingis.<br> Ke li forte ekbatos, montras man-impeto,<br> El okuloj vidiĝas: Grafon celas ĵeto,<br> (La lastan el Horeŝkoj, kvankam laŭ patrino).<br> Junuloj ne atentis pri movoj-destino:<br> Gervaz’ paliĝis, Grafon post benk’ ŝirme lokas,<span class="m dekstre">750</span> <br> Cedas al pordo. “Kaptu!” kriantaro vokas.</p>

 <p id="dj364">Kiel lup’, ĉirkaŭite sur kadavro besta,<br> Hundojn, kiuj malhelpis lin ĉe manĝo festa,<br> Atakas, pelas, ŝiras: ĵus, tra l’ bojo, sonas<br> Kraket’ de duon-ĉano:<a class="noto" title="Ligilo al “#noto-sinjoro-tadeo-5-17”" href="#noto-sinjoro-tadeo-5-17" id="sinjoro-tadeo-5-17">*</a> lup’ kraketon konas,<br> Ĉirkaŭrigardas, vidas: post hundoj, kaŝite,<br> Ĉasist’ duon-klinite, genu’-apogite,<br> Turnas tubon, jam tuŝas ĉanon… Lup’ orelojn<br> Mallevas, vost-alpremas kaj forkuras celon;<br> Hundaro, triumfante, sur lupon ĵetiĝas,<span class="m dekstre">760</span> <br> Pinĉas lin je vil-haroj; jen, besto turniĝas,<br> Rigardas, makzel-klakas, dentojn grincigante,<br> Minacas, — tuj forkuras hundoj, hurletante:<br> Tiel Gervaz’, minaca stature, forkuras,<br> Atakantojn per benko kaj okul’ teruras,<br> Ĝis, kun Grafo, en niĉon rifuĝi prosperis.</p>

 <div id="noto-sinjoro-tadeo-5-17" class="noto "> <a class="noto" href="#sinjoro-tadeo-5-17">*</a> Duonĉano, parto de ĉano, subtenanta en fajroŝtonaj pafiloj la ŝtonon.</div>

 <p id="dj365">“Kaptu!” ree laŭtiĝis. Triumfo — tro frua<br> Ŝlosisto, super kapoj de l’ amaso brua,<br> Sur ĥorej’, ĉe malnova orgen’, reaperis,<br> Elŝiradis plumb-tubojn, kaj krakigis akre,<span class="m dekstre">770</span> <br> Jam, batonte el supre, minacis masakre;<br> Sed gastoj la vestiblon forlasis en kuro,<br> Kaj servistoj ne staris firme; pro teruro,<br> Kaptis vazojn kaj sekvis sinjoroj-postsignon,<br> Pri kovraĵoj kaj mebloj, farante rezignon.</p>

 <p id="dj366">Do kiu cedis lasta el kampo batala,<br> Malgraŭ minacoj, batoj? — Protazo Bĵeĥala.<br> Li, post seĝo Juĝista, neskueble staris,<br> Kaj, per vokista voĉo, daŭrige deklaris,<br> Ĝis li el batalejo foriris, post fino;<span class="m dekstre">780</span> <br> Tie restis kadavroj, vunditoj, ruino.</p>

 <p id="dj367">Homoj-perdo ne estis, sed, dum militiro,<br> Benkoj perdis piedojn; lama tabl’, apude,<br> Sen tuko, sur telerojn vin-makulajn, nude<br> Falis, kiel, sur sangajn ŝildojn, kavaliro,<br> Meze de meleagraj korpoj, kokidetoj,<br> En kies brustoj staris fiksitaj forketoj.</p>

 <p id="dj368">En Horeŝka, soleca kastel’, post momento,<br> Ree ĉie ekregis kutima silento.<br> Mallum’ densiĝis; restoj de festen’ sinjora<span class="m dekstre">790</span> <br> Kuŝas, kiel ĉe nokta fest’ Avoj-memora,<a class="noto" title="Ligilo al “#noto-sinjoro-tadeo-5-18”" href="#noto-sinjoro-tadeo-5-18" id="sinjoro-tadeo-5-18">*</a><br> Al kiu la mortintoj venos, sorĉ-vokite.<br> Subtegmente ekkriis noktuoj subite,<br> Kvazaŭ sorĉistoj, lunon salutas vespere:<br> Ĝi falis tra l’ fenestro malsupren, trem-brilas<br> Laŭ puriĝej’-animo; tra l’ truoj, el-tere,<br> Elsaltas ratoj, kiuj damnitojn similas:<br> Mordas, trinkas; ekfrapas iam, en angulo,<br> Ĉampan’-botel’, toaste al fantom’, mortulo.</p>

 <div id="noto-sinjoro-tadeo-5-18" class="noto "> <a class="noto" href="#sinjoro-tadeo-5-18">*</a> Avoj (<span class="fremda" lang="und" title="Ne-Esperanta teksto. Lingvo: nespecifita">Dziady</span>) festo de mortintoj, litva popola festo, konservita el idolanaj tempoj kelkloke ĝis hodiaŭ, por honori la animojn de mortintaj parencoj. La sorĉisto (<span class="fremda" lang="und" title="Ne-Esperanta teksto. Lingvo: nespecifita">guślarz</span>) invokis la spiritojn kaj oni ilin regalis per manĝo kaj trinkaĵo. — Tiu-ĉi festo formas la centron de “<span class="fremda" lang="und" title="Ne-Esperanta teksto. Lingvo: nespecifita">Dziady</span>”, unu el plej sublimaj poeziaj verkoj de <span class="nomo" lang="und" title="Ne-Esperanta nomo. Lingvo: nespecifita">Mickiewicz</span>. Fragmento el ili, la “Improvizacio de <span class="nomo" lang="und" title="Ne-Esperanta nomo. Lingvo: nespecifita">Konrad</span>” ekzistas jam en Esperanto.</div>

 <p id="dj369">Sed supre, en spegula, nomata salono,<span class="m dekstre">800</span> <br> Kvankam mankis speguloj, — Grafo, sur balkono,<br> Turnita al pordego, sin al vent’ elmetis,<br> Por freŝiĝi; sur ŝultron li surtuton ĵetis;<br> Duan manikon, baskojn, li falde kuntiris,<br> La bruston per surtuto mantele-drapiris.<br> Gervazo, en salono, faris grandajn paŝojn.<br> Ambaŭ al si, medite, ne ĉesis babili:<br> “Pistolojn, diris Grafo, laŭvole — palaŝojn.”<br> Ŝlosist’: “Kastel’, vilaĝo, niaj estas ili.”<br> Grafo: “Provoku onklon, nevon, familion!”<span class="m dekstre">810</span> <br> Ŝlosist’: “Kastelon, grundon, la vilaĝon, ĉion<br> Ni forprenu”. Li poste Grafon alparolas:<br> “Rabu ĉion, se moŝto pacon havi volas.<br> Kial proces’? afero havas tago-helon:<br> Kvarcent-jare posedis Horeŝkoj kastelon;<br> Grundoj-parton, ŝirinte for, dum <span class="nomo" lang="und" title="Ne-Esperanta nomo. Lingvo: nespecifita">Targovica</span>,<br> Kiel vi scias, oni donis al <span class="nomo" lang="und" title="Ne-Esperanta nomo. Lingvo: nespecifita">Soplica</span>.<br> Ne nur ĉi parton — ĉion forprenu vi kune,<br> Por kostoj de proceso, por rabado pune.<br> Mi ĉiam diris: ĉesu, ĉesu procesadi;<span class="m dekstre">820</span> <br> Mi ĉiam diris: preni perforte, invadi!<br> Antaŭe, kiu prenis, ekposedis teron:<br> Gajnu en kamp’, vi gajnos en juĝej’ aferon.<br> Kun Soplicoj, koncerne malnovan kverelon,<br> Ne proces’, fendileto atingos nur celon;<br> Kaj se Mateo donos helpe la vergeton,<br> Ni du Soplicojn tranĉos en pajl-hakaĵeton.”</p>

 <p id="dj370">“Brave! diris la Grafo, plan’ — gote-sarmata,<br> Preferinda al ia disput’ advokata.<br> Ĉu vi scias? ni tutan Litvon movos brue,<span class="m dekstre">830</span> <br> Per neaŭdita longe jam ekspedicio,<br> Kaj distriĝos. Du jarojn mi sidas enue:<br> Nur kampuloj batiĝis foje pro lim-strio!<br> Nia ekskurs’ aŭguras finiĝi sang-flue.<br> Mi tian unu faris dum vojaĝo mia,<br> Kiel gasto ĉe iu duko Sicilia.<br> Montaj rabistoj kaptis lian bofileton<br> Kaj postulis: parencoj pagu elaĉeton.<br> Kolektinte servistojn, kun aro vasala<br> Ni atakis; rabistojn du, mi mem mortigis;<span class="m dekstre">840</span> <br> Kaptiton, mi unua en tend’, liberigis.<br> Gervazo! vere estis triumfon egala,<br> Nia bela reveno, kavalir’-feŭdala!<br> Kun floroj nin renkontis popol’; duk-filino,<br> Danke por savo, larme premis min al sino.<br> Pri mia ven’, Palermon sciigis gazetoj,<br> Per fingroj min montradis ĉiuj virinetoj;<br> Eĉ romano aperis pri evento tia,<br> Kie estas nomata mi, laŭ nomo mia.<br> Roman’ titolon havas: Grafo aŭ mistera<span class="m dekstre">850</span> <br> Kastel’ <span class="nomo" lang="und" title="Ne-Esperanta nomo. Lingvo: nespecifita">Birbante-rokka</span>. — Ĉu estas subtera<br> Mallumej’ en kastelo?” — “Jes, malplenaj keloj!<br> Diris Ŝlosist’, ĉar vinon Soplic’ el bareloj<br> Eltrinkis”. Grafo diris: “Ni armos ĵokeojn,<br> Kaj vokos el bienoj vasalojn!” — “Lakeojn?<br> Interrompis Gervazo. Fi! ĉu friponaĵon<br> Celas invado? Kiu faras similaĵon<br> Kun kampuloj? Vi tion sekve ne komprenas!<br> Vonsaloj,<a class="noto" title="Ligilo al “#noto-sinjoro-tadeo-5-19”" href="#noto-sinjoro-tadeo-5-19" id="sinjoro-tadeo-5-19">*</a> lipharuloj, jes, tio konvenas.<br> Ne vilaĝe, sed serĉu ilin en ‘zascjankoj’,<a class="noto" title="Ligilo al “#noto-sinjoro-tadeo-5-20”" href="#noto-sinjoro-tadeo-5-20" id="sinjoro-tadeo-5-20">*</a><span class="m dekstre">860</span> <br> En <span class="nomo" lang="und" title="Ne-Esperanta nomo. Lingvo: nespecifita">Dobĵin</span>, Ĵezikovo, <span class="nomo" lang="und" title="Ne-Esperanta nomo. Lingvo: nespecifita">Cjentiĉe</span>, Rombankoj:<br> Nobela de jarcentoj sango kavalira,<br> Favora por Horeŝkoj, sed malame-spira<br> Kontraŭ la malamika Soplicana gento!<br> El tie kolektiĝos liphara tricento;<br> Mi ĝin faros. Revenu palacon, sinjoro,<br> Dormu bone, ĉar morgaŭ estos grand-laboro;<br> Vi ŝatas dormi, kantas la koko jam due;<br> Ĝis tagiĝo mi gardos kastelon, kaj frue<br> Mi aperos en <span class="nomo" lang="und" title="Ne-Esperanta nomo. Lingvo: nespecifita">Dobĵin</span>, ĉe suna leviĝo.”<span class="m dekstre">870</span> </p>

 <div id="noto-sinjoro-tadeo-5-19" class="noto "> <a class="noto" href="#sinjoro-tadeo-5-19">*</a> La Ŝlosisto ne komprenas la stilon de l’ Grafo. Same kiel li konfuzas ĵokeojn kun lakeoj, li ne konas la vorton vasaloj (<span class="fremda" lang="und" title="Ne-Esperanta teksto. Lingvo: nespecifita">wasale</span>) kaj anstataŭigas ĝin per vonsaloj (<span class="fremda" lang="und" title="Ne-Esperanta teksto. Lingvo: nespecifita">wąsale</span>) kiuj signifas lipharulojn, kaj estas sinonimo de nobeloj, flegantaj grandajn lipharojn.</div>

 <div id="noto-sinjoro-tadeo-5-20" class="noto "> <a class="noto" href="#sinjoro-tadeo-5-20">*</a> “<span class="nomo" lang="und" title="Ne-Esperanta nomo. Lingvo: nespecifita">Zaścianek</span> aŭ <span class="nomo" lang="und" title="Ne-Esperanta nomo. Lingvo: nespecifita">Okolica</span>” oni nomas en Litvo nobeletaran kolonion, por diferencigo de kampulara vilaĝo. La fierajn nobeletojn-lipharulojn ni vidis jam en la drinkejo de <span class="nomo" lang="und" title="Ne-Esperanta nomo. Lingvo: nespecifita">Jankjel</span> en Libro <span class="num" title="">IV</span>. La ŝerce-fantaziaj nomoj de la nobeletejoj “<span class="nomo" lang="und" title="Ne-Esperanta nomo. Lingvo: nespecifita">Rzezikowo</span>, <span class="nomo" lang="und" title="Ne-Esperanta nomo. Lingvo: nespecifita">Ciętycze</span>, <span class="nomo" lang="und" title="Ne-Esperanta nomo. Lingvo: nespecifita">Rąbanki</span>” aludas la batalemecon de iliaj loĝantoj, (ĉar <span class="fremda" lang="und" title="Ne-Esperanta teksto. Lingvo: nespecifita">rzezik</span> — tranĉeto, tranĉilo; <span class="fremda" lang="und" title="Ne-Esperanta teksto. Lingvo: nespecifita">cięty</span> — tranĉita, akra, tranĉema; <span class="fremda" lang="und" title="Ne-Esperanta teksto. Lingvo: nespecifita">rąbanka</span> — eta hakado, sabrado; nur <span class="nomo" lang="und" title="Ne-Esperanta nomo. Lingvo: nespecifita">Dobrzyn</span> devenas de <span class="fremda" lang="und" title="Ne-Esperanta teksto. Lingvo: nespecifita">dobry</span> — bona).</div>

 <p id="dj371">Graf’ el balkono cedis, sed, antaŭ foriĝo,<br> Li rigardis ankoraŭ tra l’ breĉo por pafo;<br> Lumojn, en dom’ Soplica vidante, la Grafo<br> Ekkriis: “Iluminu! morgaŭ, en kastelo,<br> Ĉi-hore estos lumo, kaj ĉe vi — malhelo!…”</p>

 <p id="dj372">Gervazo ter-sidiĝis; ĉe mur’ apogite,<br> Al la brusto la frunton li klinis medite.<br> Luna lumo defalis sur kapo-kalvaĵon,<br> Sur ĝi Gervazo fingre faris desegnaĵon:<br> Estontan milit’-planon li al si prezentas.<span class="m dekstre">880</span> <br> Pezaĵon de palpebroj li ĉiam pli sentas;<br> Kol-balance, li vidis dormon jam proksiman,<br> Kaj komencis vesperan preĝaron kutiman;<br> Sed inter Patro-nia kaj Salut’-Mario,<br> Aperis volve-preme fantomoj-serio:<br> Jen li vidas Horeŝkojn: malnov-estroj liaj,<br> Kun karabel’, kun estra bastono aliaj,<br> Ĉiu minac-rigardas, lipharojn tordante,<br> Skermas per karabelo, bastonon svingante;<br> Silenta, malserena, unu ombro poste,<span class="m dekstre">890</span> <br> Kun sanga brust’… Gervazo rekonis, tremfroste,<br> Tablestron, kaj komencis kruco-signojn fari,<br> Kaj, por certe terurajn sonĝojn kontraŭstari,<br> Pri puriĝej’-animoj flustris litanion.<br> Okuloj kungluiĝis, sonor’ en oreloj —<br> Li vidas nobelaron, brilas karabeloj;<br> Invado! Koreliĉojn! gvidas kompanion<br> <span class="nomo" lang="und" title="Ne-Esperanta nomo. Lingvo: nespecifita">Rimŝa</span>! Sur griz-ĉevalo, mem Gervazo kuras,<br> Rapiron super kapo svingante, teruras;<br> Malbutonite, vente bruas taratatko,<a class="noto" title="Ligilo al “#noto-sinjoro-tadeo-5-21”" href="#noto-sinjoro-tadeo-5-21" id="sinjoro-tadeo-5-21">*</a><span class="m dekstre">900</span> <br> El orel’ posten falis la konfederatko;<a class="noto" title="Ligilo al “#noto-sinjoro-tadeo-5-22”" href="#noto-sinjoro-tadeo-5-22" id="sinjoro-tadeo-5-22">*</a><br> Li renversas rajdantojn, pied-iran vicon,<br> Kaj fine, en garbejo, bruligas Soplicon.<br> Revoj-peze, sur bruston, falis kap’ senmova;<br> Tiel ekdormis lasta Ŝlosist’ Horeŝkova.</p>

 <div id="noto-sinjoro-tadeo-5-21" class="noto "> <a class="noto" href="#sinjoro-tadeo-5-21">*</a> Vidu rimarkon sur <abbr>p.</abbr> 97<a class="noto" title="Ligilo al “#noto-sinjoro-tadeo-4-28”" href="#noto-sinjoro-tadeo-4-28">*</a>.</div>

 <div id="noto-sinjoro-tadeo-5-22" class="noto "> <a class="noto" href="#sinjoro-tadeo-5-22">*</a> <span class="fremda" lang="und" title="Ne-Esperanta teksto. Lingvo: nespecifita">Konfederatka</span>, kvarangula ĉapo, kun borderaĵo el ŝafida pelto.</div>

 </div>

 <div class="chapitro" id="sinjoro-tadeo-6"> <h3 id="dj373">Libro <span class="num" title="">VI</span>.</h3> <p id="dj374">Nobeletejo.</p>

 <p id="dj375">Unuaj militaj movoj de l’ invado. — Ekspedicio de Protazo. — Vermo kaj sinjoro Juĝisto interkonsiliĝas pri publika afero. — Daŭrigo de la senefika ekspedicio de Protazo. — Ĉapitro pri kanabo. — Nobeletara sidejo <span class="nomo" lang="und" title="Ne-Esperanta nomo. Lingvo: nespecifita">Dobĵin</span>. — Priskribo de la domaĵo kaj persono de <span class="nomo" lang="und" title="Ne-Esperanta nomo. Lingvo: nespecifita">Macjek Dobĵinjski</span>.</p>

 <div class="sekcio"> <p id="dj376">Eliri el humida krepusk’ ne rapidas<br> La mateno senruĝa; lum-okul’ ne gvidas<br> Tagon, kiu jam estas, sed ĝin al vidsento<br> Kovras nebul’ sur tero, kiel pajl-tegmento<br> Super litva kabano. Nur blanketa helo,<br> En orienta flanko, montras sur ĉielo<br> Kie suno leviĝis, kaj, kvazaŭ malĝoje<br> Irante super teron, dormetas dumvoje.</p>

 <p id="dj377">Ĉiel’-ekzemplo ĉion sur tero influis:<br> Brutaro sur paŝtejon eliri malfruis,<span class="m dekstre">10</span> <br> Kaj trafis ĉe matena manĝo leporaron;<br> Ĝi kutimas pli frue reveni arbaron,<br> Nun pinĉas en nebulo alsine’-herbetojn,<br> Aŭ kolektiĝas pare, fosante kavetojn,<br> Volas ĝui ripozon, freŝ-aeron spiri,<br> Sed devas, antaŭ brutoj, arbaron reniri.</p>

 <p id="dj378">Arbar’ silentas. Birdo ne kantas, vekite,<br> Skuas roson el plumoj, al arbo premite,<br> Ŝovas kapon al ŝultroj, okulojn fermetas,<br> Atendas sunon. Apud marĉeto klaketas<span class="m dekstre">20</span> <br> Cikonio. Sur garboj sidas, tut-malseke,<br> Kornikoj kaj babilon daŭrigas larĝ-beke:<br> Abomene al mastroj pluvon antaŭdiris.<br> Kampistoj jam delonge al laboro iris.</p>

 <p id="dj379">Falĉistinoj ekkantis kanteton matenan,<br> Laŭ pluva tag’ sopiran, des pli malserenan,<br> Ĉar sen-eĥe ĝi sonas, nebulon sorbante.<br> Ektintis rikoltiloj en gren’; respondante<br> Sur herbejo, falĉistoj tintigas, kaj kante<br> Fajfetas, — haltas fine de ĉiu strofeto,<span class="m dekstre">30</span> <br> Akrigas ŝtalon: takte frapas marteleto.<br> Nebulo kovras homojn; sonas nur falĉantoj,<br> Nevideble, per voĉoj de tintoj kaj kantoj.</p>

 <p id="dj380">Meze, sur grena garbo, ekonomo sidas,<br> Enue turnas kapon, laboron ne vidas,<br> Sed rigardas al strato, disiĝo vojara,<br> Kie okazas io eksterordinara.</p>

 <p id="dj381">Ekde mateno regas moviĝado ia<br> Nekutima sur vojoj. Veturilo tie<br> Kampula knare kuras; nobela el ie<span class="m dekstre">40</span> <br> Pretergalopas klake ĉe dua kaj tria;<br> El voj’ maldekstra oni kurieron vidas,<br> El dekstra voj’ vetkure rajdantoj rapidas,<br> Kaj ĉiuj al diversaj flankoj sin direktas:<br> Kion signifas tio? ekonom’ konjektas.<br> Li leviĝis el garbo, ekiris al stratoj<br> Kaj demandis, sed vane: ne haltis vokatoj;<br> En nebul’ preterkuras ĉiu, laŭ fantomo;<br> Nur aŭdiĝas de hufoj obtuza frapado,<br> Kaj, kio estas stranga, palaŝoj-tintado:<span class="m dekstre">50</span> <br> Tial ĝojas kaj kune timas ekonomo;<br> Ĉar, kvankam estis tiam en Litvo kviete,<br> Pri milit’ ĉirkaŭkuris jam famo sekrete,<br> Kaj pri francoj, <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, pri Napoleono.<br> Ĉu militon aŭgurus de armiloj sono?<br> Ekonom’ al Juĝisto kuris, diri ĉion,<br> En espero, ke ankaŭ mem li aŭdos ion.</p>

 <p id="dj382">Post kverel’ hieraŭa, leviĝis matene,<br> Pri si mem nekontente, ĉiuj malserene.<br> Vane <span class="nomo" lang="und" title="Ne-Esperanta nomo. Lingvo: nespecifita">Vojski</span>-idino kabalon proponas,<span class="m dekstre">60</span> <br> Vane oni al viroj ludo-kartojn donas:<br> Neniu volas ludi, distriĝi; silente<br> Viroj fumas, virinoj trikas diligente;<br> Eĉ muŝoj dormas.</p>

 <p id="dj383"><span class="nomo" lang="und" title="Ne-Esperanta nomo. Lingvo: nespecifita">Vojski</span> klakilon forĵetis,<br> En kuirejon el la silentej’ kuretis.<br> Tie, de domestrino kriojn li aŭskultis<br> Kaj, kiel kuiristo helpantojn insultis;<br> Ĝis fine lin ekregis agrabla revado,<br> Ĉe movo de rostiloj, rostaĵoj-turnado.</p>

 <p id="dj384">Sin ferminte en ĉambro, skribis la Juĝisto<span class="m dekstre">70</span> <br> Ekde maten’; sur sojlo atendis Vokisto.<br> Juĝist’ invokon finis, al Protazo plendon<br> Kontraŭ Grafo laŭt-legas, koncerne ofendon<br> De honoro nobela, per insultaj vortoj,<br> Kaj kontraŭ la Ŝlosisto pro batoj, perfortoj;<br> Pro minac’ ambaŭ ilin; pro kosto afera<br> Meti en takt-registron<a class="noto" title="Ligilo al “#noto-sinjoro-tadeo-6-1”" href="#noto-sinjoro-tadeo-6-1" id="sinjoro-tadeo-6-1">*</a> ĉe l’ juĝo supera;<br> Invokon komuniki buŝe; memkomprene<br> Antaŭ suno-subiro. — Vokisto solene<br> Streĉis aŭdon kaj manon; li antaŭ invoko<span class="m dekstre">80</span> <br> Staris grave, sed ĝoje li saltus en loko:<br> Ĉe penso pri proceso, li june sin sentis,<br> Kiel li, antaŭ jaroj, invokojn prezentis,<br> Por ricevi tuberon, sed riĉe pagitan.<br> Tiel soldato, kiu pasigis militan<br> Vivon, maljune ĝuas hospital’-kvieton,<br> Ekaŭdas malproksime tamburon, trumpeton,<br> Krias sonĝe el lito: “Moskvuloj, batalo!”<br> Saltas per ligna kruro el la hospitalo,<br> Ke lin apenaŭ kapti povas jun-flegisto.<span class="m dekstre">90</span> </p>

 <div id="noto-sinjoro-tadeo-6-1" class="noto "> <a class="noto" href="#sinjoro-tadeo-6-1">*</a> Nomaro de la juĝataj aferoj.</div>

 <p id="dj385">Protazo tuj surmetis veston de vokisto.<br> Tamen li nek ĵupanon, nek kontuŝon prenas:<br> Al granda juĝ-parado ili apartenas;<br> Por vojaĝo lin vestas: rajdo-pantalonoj<br> Kaj jako, kies baskojn, pere de butonoj,<br> Oni refaldas supren aŭ genu’-pendigas;<br> Ĉapon, kun orelumoj, laĉo supre ligas:<br> Bonvetere por levo, pluve por surtiro.<br> Tiel vestite, prenis li, por pied-iro,<br> Bastonon; ĉar vokistoj, laŭ milit’-spionoj,<span class="m dekstre">100</span> <br> Antaŭ proces’, kaŝiĝas sub divers-fasonoj.</p>

 <p id="dj386">Bone faris Protazo, akcelante vojon,<br> Ĉar ne longe li sentus pro l’ invoko ĝojon.<br> En Soplicovo ŝanĝas sin plano milita;<br> Al Juĝisto enkuris Vermo plenmedita<br> Kaj diris: “Ve, Juĝisto, pri tiu onklino,<br> Sinjorin’ Telimeno, koket-flirtulino!<br> Kiam Zonjo malriĉa restis infaneto,<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> al Telimeno por eduk’ ĝin donis,<br> Aŭdante, ke ŝi estas bona, mondon konis;<span class="m dekstre">110</span> <br> Kaj mi vidas: ŝi kaŭzas al ni malkvieton,<br> Intrigas kaj laŭŝajne logas Tadeeton:<br> Mi ŝin observas; eble ŝi Grafon koketas,<br> Aŭ ambaŭ. Do pripensu rimedojn, mi petas,<br> Por ŝin forigi; tiel povas kreski klaĉoj,<br> Skandalo kaj malpaco inter junulaĉoj,<br> Kio povas traktaton konfuzi subite”.<br> “Traktat’? kriis Juĝisto, tree ekscitite,<br> Mi ĝin jam finis, ŝiris, kun traktatoj kvite”.<br> “Jen kio? interrompis Vermo, kie senco?<span class="m dekstre">120</span> <br> Vi babilas pri nova malpaco-komenco?”<br> “Kulpo ne mia, diris Juĝist’, juĝ’ supera<br> Klarigos, ke malpacon kaŭzis Graf’, fiera<br> Stultulo, kaj Gervazo, fripono. Ne plaĉis<br> Al vi, domaĝe, Pastro, kunmanĝi kastele;<br> Vi atestus, ke Graf’ min ofendis kruele”.<br> “Kial vi, kriis Vermo, kastelon iraĉis?<br> Vi scias, mi malamas ĝin; piedo mia<br> Ne paŝos tien. Ree kverel’! puno Dia!<br> Rakontu! oni devas aferon glatigi.<span class="m dekstre">130</span> <br> Tiom stultaĵoj fine tedi min komencas:<br> Pligravaĵon, ol fari pacojn, mi intencas,<br> Sed vin ankoraŭ foje pacigos”. — “Pacigi?<br> — Piedfrape Juĝisto rompis — al damnito<br> Iru kun via paco! jen monaĥa sprito!<br> Ĝentile akceptate, naz-gvidi min volas!<br> Sciu, moŝto: Soplicoj pri pac’ ne parolas,<br> Sed, invokinte, gajnas; ofte familio<br> Procesadis ĝis sesa la generacio.<br> Mi kunvokis, tre stulte, laŭ konsilo via,<span class="m dekstre">140</span> <br> La ĉambelanan juĝon, jam por fojo tria.<br> Paco de nun ne estos, ne estos! — Kun krio<br> Li marŝis, per piedoj frapante. — Krom tio,<br> Por sia malĝentila kondut’ en kastelo,<br> Li devas min ‘depreki’<a class="noto" title="Ligilo al “#noto-sinjoro-tadeo-6-2”" href="#noto-sinjoro-tadeo-6-2" id="sinjoro-tadeo-6-2">*</a>, aŭ estos duelo!”<br> “Sed, Juĝisto, se <span class="nomo" lang="und" title="Ne-Esperanta nomo. Lingvo: nespecifita">Jacek</span> sciiĝos pri ĉio?<br> Li mortos malespere! Pri kastel’, ĝis dato,<br> Ĉu ne sufiĉe kulpis Soplicoj? Ho, frato!<br> Mi eĉ ne memorigu terur-akcidenton.<br> Vi scias ankaŭ: grundoj-parton, Targovico<a class="noto" title="Ligilo al “#noto-sinjoro-tadeo-6-3”" href="#noto-sinjoro-tadeo-6-3" id="sinjoro-tadeo-6-3">*</a>,<span class="m dekstre">150</span> <br> Preninte de Horeŝko, donis al Soplico.<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> ĵuris, por sia pek’ farante penton,<br> Ĉe absolvo, bienojn redoni, do prenis<br> Li Zonjon, el Horeŝkoj, malriĉan, subtenis<br> Ŝin, por eduko ŝia pagis karan renton,<br> Kun Tadeeto volis ŝin kunigi svate,<br> Ambaŭ malpaciĝintajn domojn ligi frate,<br> Kaj al heredantino rabaĵon bonvole<br> Cedi”. — “Afero, kriis Juĝisto, ĉu mia?<br> Mi ne konis, ne vidis lin, pri <span class="nomo" lang="und" title="Ne-Esperanta nomo. Lingvo: nespecifita">Jacek</span> sole<span class="m dekstre">160</span> <br> Iom aŭdis, pri vivo hajdamaka lia;<br> Mi estis tiutempe retorik’-lernanto,<a class="noto" title="Ligilo al “#noto-sinjoro-tadeo-6-4”" href="#noto-sinjoro-tadeo-6-4" id="sinjoro-tadeo-6-4">*</a><br> Poste, ĉe l’ Vojevodo, kortega servanto.<br> Ricevinte bienojn, Zonjon kun volonto<br> Mi akceptis, edukis, zorgas pri estonto,<br> Laŭ lia vol’. Jam tedas min la historio<br> Virina! Kial Grafo miksiĝis krom tio<br> En aferon? kun kia rajto pri kastelo?<br> Li, al Horeŝkoj, deka akvo sur kisjelo,<a class="noto" title="Ligilo al “#noto-sinjoro-tadeo-6-5”" href="#noto-sinjoro-tadeo-6-5" id="sinjoro-tadeo-6-5">*</a><br> Min insultu? Mi cedu, por pacon proponi?”<span class="m dekstre">170</span> <br> “Frato! gravaj motivoj estas por ĉi-tio;<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> ja volis filon al armeo doni,<br> Poste lin hejme lasis: kaŭzo estis kio?<br> Jen hejme lin Patrujo povos pli bezoni.<br> Vi aŭdis, kion ĉie jam rakontas oni,<br> Pri kio mi portadis famojn el ekstere;<br> Nun — tempo, diri ĉion, nun — jam tempo vere!<br> Gravaĵo, frat’! tre baldaŭ — milit’ de popoloj!<br> Milito pri Polujo! frat’! ni estos Poloj!<br> Certa milit’! Sendite ĉi-tien sekrete,<span class="m dekstre">180</span> <br> Antaŭpostenojn vidis mi, ĉe <span class="nomo" lang="und" title="Ne-Esperanta nomo. Lingvo: nespecifita">Njemen</span> prete;<br> <span class="nomo" lang="und" title="Ne-Esperanta nomo. Lingvo: nespecifita">Napoleon</span> grandegan armeon disponas,<br> Kian homoj ne vidis, histori’ ne konas;<br> Apud francoj, armeo pola marŝas flanke:<br> Nia <span class="nomo" lang="und" title="Ne-Esperanta nomo. Lingvo: nespecifita">Juzef</span><a class="noto" title="Ligilo al “#noto-sinjoro-tadeo-6-6”" href="#noto-sinjoro-tadeo-6-6" id="sinjoro-tadeo-6-6">*</a>, <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, agloj flirtas blanke!<br> Sonu de <span class="nomo" lang="und" title="Ne-Esperanta nomo. Lingvo: nespecifita">Napoleon</span> lasta vorto sola:<br> Trans <span class="nomo" lang="und" title="Ne-Esperanta nomo. Lingvo: nespecifita">Njemen</span>! — kaj revivas, frat’, Patrujo pola!”</p>

 <div id="noto-sinjoro-tadeo-6-2" class="noto "> <a class="noto" href="#sinjoro-tadeo-6-2">*</a> Depreki — peti pardonon.</div>

 <div id="noto-sinjoro-tadeo-6-3" class="noto "> <a class="noto" href="#sinjoro-tadeo-6-3">*</a> Targovico, <abbr>t. e.</abbr> la ĉefoj de la Targovica Konfederacio, formita kontraŭ la Maja Konstitucio (komparu <abbr>p.</abbr> 43<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11">*</a>). La Targovicanoj opiniis, ke <span class="nomo" lang="und" title="Ne-Esperanta nomo. Lingvo: nespecifita">Jacek Soplica</span>, la mortiginto de la Tablestro, estis ilia partiano, kaj rekompence por lia faraĵo donis al Soplicoj parton de bienoj, restintaj post la mortigito, kiu apartenis al la Maja Konstitucio. Tiu-ĉi favoro de la Targovicanoj estis kvazaŭ makulo sur la Soplica familio. La klarigo sekvas ne pli frue, ol en la Libro <span class="num" title="">X</span>.</div>

 <div id="noto-sinjoro-tadeo-6-4" class="noto "> <a class="noto" href="#sinjoro-tadeo-6-4">*</a> En jezuitaj mezaj lernejoj (kolegioj), la klasoj estis nomataj laŭ ĉefa instruata latina objekto: gramatiko, sintakso, poezio, retoriko (elokventeco).</div>

 <div id="noto-sinjoro-tadeo-6-5" class="noto "> <a class="noto" href="#sinjoro-tadeo-6-5">*</a> <span class="fremda" lang="und" title="Ne-Esperanta teksto. Lingvo: nespecifita">Kisjel</span>, (acidaĵo), estas litva manĝaĵo, speco de gelato, preparata el avena pasto, kiun oni lavas per akvo, ĝis kiam ĉiuj farun-partetoj estas forigitaj. — El tio devenas la supra proverbo pri malproksima parenceco. Ĉi-tie ĝi signifas: Grafo estas tre malproksima parenco de Horeŝkoj; li havas en si malmulte da Horeŝka sango.</div>

 <div id="noto-sinjoro-tadeo-6-6" class="noto "> <a class="noto" href="#sinjoro-tadeo-6-6">*</a> Princo <span class="nomo" lang="und" title="Ne-Esperanta nomo. Lingvo: nespecifita">Józef Poniatowski</span>, <abbr>nask.</abbr> 1763, nevo de l’ reĝo <span class="nomo" lang="und" title="Ne-Esperanta nomo. Lingvo: nespecifita">Stanisław August</span>, generalo de pola armeo, post enmarŝo de <span class="nomo" lang="und" title="Ne-Esperanta nomo. Lingvo: nespecifita">Napoleon</span> <span class="num" title="">I</span> en Polujon ĉefestro de nacia gvardio kaj organizanto de nova armeo pola; li pereis heroe ĉe <span class="nomo" lang="und" title="Ne-Esperanta nomo. Lingvo: nespecifita">Leipzig</span> en la rivero <span class="nomo" lang="und" title="Ne-Esperanta nomo. Lingvo: nespecifita">Elster</span> en <abbr>j.</abbr> 1813-a.</div>

 <p id="dj387">Okulvitrojn demetis Juĝist’, aŭskultante,<br> Ne parolis, la pastron fikse rigardante,<br> Eksopiris profunde; eklarmis okulo…<span class="m dekstre">190</span> <br> Fine li ĉirkaŭkaptis kolon de Kvestulo:<br> “Mia Vermo, vokante, sed ĉu estas vere?<br> Mia Verm’, ripetante, sed ĉu estas vere?<br> Tro ofte ni trompiĝis! Famo sin etendis:<br> <span class="nomo" lang="und" title="Ne-Esperanta nomo. Lingvo: nespecifita">Napoleon</span> jam venas! kaj ni jam atendis.<br> Oni diris: En Krono<a class="noto" title="Ligilo al “#noto-sinjoro-tadeo-6-7”" href="#noto-sinjoro-tadeo-6-7" id="sinjoro-tadeo-6-7">*</a> — li, Prusuj’ venkita,<br> Li enpaŝas! Kaj iris li? — al pac’ Tilzita!<a class="noto" title="Ligilo al “#noto-sinjoro-tadeo-6-8”" href="#noto-sinjoro-tadeo-6-8" id="sinjoro-tadeo-6-8">*</a><br> Estas ver’? Vi ne trompas vin mem pri ĉi-tio?”<br> “Ver’, vokis Vermo, kiel en ĉielo — Dio!”<br> “Benata estu buŝo, tion anoncanta!<span class="m dekstre">200</span> <br> Diris Juĝisto, manon alsupre levanta.<br> Vi ne bedaŭros, Vermo, ĉi-tiun sendaĵon,<br> Nek monaĥejo ducent ŝafojn, elektaĵon,<br> Ricevos monaĥejo. Pastro, vi aplaŭdis<br> Hieraŭ kaŝtanulon, brunĉevalon laŭdis:<br> Do ambaŭ veturile tiros la Kvestulon.<br> Hodiaŭ vi laŭplaĉe petu, mi postulon<br> Ne rifuzos! Sed Grafo min tree ofendis;<br> Do lasu ĉi aferon; invokon mi sendis;<br> Ĉu konvenas?”</p>

 <div id="noto-sinjoro-tadeo-6-7" class="noto "> <a class="noto" href="#sinjoro-tadeo-6-7">*</a> Krono estis nomata Polujo por diferencigo de Litvo.</div>

 <div id="noto-sinjoro-tadeo-6-8" class="noto "> <a class="noto" href="#sinjoro-tadeo-6-8">*</a> En <abbr>j.</abbr> 1807-a <span class="nomo" lang="und" title="Ne-Esperanta nomo. Lingvo: nespecifita">Napoleon</span> <span class="num" title="">I</span> faris kun Prusujo kaj Rusujo en <span class="nomo" lang="und" title="Ne-Esperanta nomo. Lingvo: nespecifita">Tilsit</span> (<span class="nomo" lang="und" title="Ne-Esperanta nomo. Lingvo: nespecifita">Tylża</span>), apud <span class="nomo" lang="und" title="Ne-Esperanta nomo. Lingvo: nespecifita">Memel</span>, (<span class="nomo" lang="und" title="Ne-Esperanta nomo. Lingvo: nespecifita">Njemen</span> en Prusujo), pacon, ĉe kiu estis fondita la Varsovia Duklando; Litvo restis ĉe Rusujo.</div>

 <p id="dj388">Plektinte manojn, Pastro miris,<span class="m dekstre">210</span> <br> Rigardis lin kaj, ŝultrojn movinte, rediris:<br> “Dum <span class="nomo" lang="und" title="Ne-Esperanta nomo. Lingvo: nespecifita">Napoleon</span> portas al Litvo liberon;<br> Dum tuta mondo tremas, vi, proces’-aferon<br> Pripensante, post ĉio aŭdita kvietos?<br> Anstataŭ agi, frato, vi manojn kunmetos?” —<br> “Agi, kiel?” demandis Juĝisto. — “Do tion<br> Vi ne legis el mia okulo? Nenion<br> Ankoraŭ pri ĉi-tio via koro diras?<br> Se da Soplica sango eĉ guto rondiras<br> En vi, pripensu: Francoj batas el-antaŭe…<span class="m dekstre">220</span> <br> Kaj, se leviĝus dorse popolo ĉirkaŭe?<br> Ekhenu la Postkuro<a class="noto" title="Ligilo al “#noto-sinjoro-tadeo-6-9”" href="#noto-sinjoro-tadeo-6-9" id="sinjoro-tadeo-6-9">*</a>, muĝu samogita<a class="noto" title="Ligilo al “#noto-sinjoro-tadeo-6-10”" href="#noto-sinjoro-tadeo-6-10" id="sinjoro-tadeo-6-10">*</a><br> La Urso! — Se almenaŭ milo bon-armita,<br> Eĉ kvincento atakus dorse la moskvulojn<br> Kaj ĉirkaŭe etendus de leviĝo brulojn;<br> Se ni kanonojn, signojn de Moskvo akirus,<br> Venkintoj al renkonto de savantoj irus?<br> <span class="nomo" lang="und" title="Ne-Esperanta nomo. Lingvo: nespecifita">Napoleon</span> demandas, vidante taĉmentojn:<br> Kia arme’? — Ni krias: Polaj insurgentoj,<br> Imperiestro! Litva volontuloj-vico! —<span class="m dekstre">230</span> <br> Li demandas: Ĉefestro? — Juĝisto Soplico!<br> Kiu poste aludus eĉ pri Targovico?<br> Frat’, dum Ponaroj staros kaj Njemeno fluos,<br> En Litvo de Soplicoj nomo fame bruos;<br> Nepojn, pranepojn montros Jagjel’-metropolo<a class="noto" title="Ligilo al “#noto-sinjoro-tadeo-6-11”" href="#noto-sinjoro-tadeo-6-11" id="sinjoro-tadeo-6-11">*</a><br> Per la fingroj, dirante: jen Soplico, polo,<br> El farintoj unue la insurekcion!”</p>

 <div id="noto-sinjoro-tadeo-6-9" class="noto "> <a class="noto" href="#sinjoro-tadeo-6-9">*</a> Postkuro (<span class="nomo" lang="und" title="Ne-Esperanta nomo. Lingvo: nespecifita">Pogoń</span>), blazono de Litvo: kavaliro sur ĉevalo en plena kuro.</div>

 <div id="noto-sinjoro-tadeo-6-10" class="noto "> <a class="noto" href="#sinjoro-tadeo-6-10">*</a> Samogitujo (<span class="nomo" lang="und" title="Ne-Esperanta nomo. Lingvo: nespecifita">Żmudź</span>): parto de Litvo, apud Balta maro, havas urson en blazono.</div>

 <div id="noto-sinjoro-tadeo-6-11" class="noto "> <a class="noto" href="#sinjoro-tadeo-6-11">*</a> Vilno; vidu rimarkon <sup>1</sup> sur <abbr>p.</abbr> 85<a class="noto" title="Ligilo al “#noto-sinjoro-tadeo-4-3”" href="#noto-sinjoro-tadeo-4-3">*</a>.</div>

 <p id="dj389">Juĝist’ rediris: “Malpli grave estas, kion<br> Homoj diras; mi laŭdojn neniam avidas,<br> Mi — senkulpas pri frato-pekoj, Dio vidas.<span class="m dekstre">240</span> <br> Mi nemulte miksiĝis politik’-aferon,<br> Plenumante oficon kaj plugante teron.<br> Nobel’, mi volus lavi domo-makulaĵon,<br> Kiel polo, por lando mi farus gravaĵon,<br> Eĉ vivon donus. Estis mi sabrul’ negranda,<br> Tamen de mi prenadis homoj ankaŭ batojn;<br> Oni scias, ke iam, dum sejmet’ pollanda,<br> Mi provokis kaj vundis du Buzvikojn, fratojn,<br> Kiuj… sed malpli grave. Do prefere diru,<br> Ĉu necesas, ke tuje ni en kampon iru?<span class="m dekstre">250</span> <br> Pafistoj kolektiĝos; pulvo — en tenejo;<br> Kelk kanonetojn havas pastr’ en prepostejo.<br> Mi memoras, ke lanco-ĵetilojn Jankjelo<br> Havas kaj ilin doni promesis al celo.<br> Ĵetilojn li venigis en pakoj sekretaj<br> El <span class="nomo" lang="und" title="Ne-Esperanta nomo. Lingvo: nespecifita">Krolevjec</span><a class="noto" title="Ligilo al “#noto-sinjoro-tadeo-6-12”" href="#noto-sinjoro-tadeo-6-12" id="sinjoro-tadeo-6-12">*</a>; teniloj estos baldaŭ pretaj.<br> Sabroj estas; nobeloj sidiĝos sur-sele,<br> Mi kun la nevo fronte, kaj — estos iele!”</p>

 <div id="noto-sinjoro-tadeo-6-12" class="noto "> <a class="noto" href="#sinjoro-tadeo-6-12">*</a> <span class="nomo" lang="und" title="Ne-Esperanta nomo. Lingvo: nespecifita">Królewiec</span>, <span class="nomo" lang="und" title="Ne-Esperanta nomo. Lingvo: nespecifita">Königsberg</span>, komerca urbo en Orienta Prusujo.</div>

 <p id="dj390">“Pola sango! — tuŝite vokis Bernardino<br> Kaj, etendinte brakojn, premis lin al sino —<span class="m dekstre">260</span> <br> Vera Soplic’! Vi lavos, laŭ destino Dia,<br> Pekojn de senhejmulo, vaga frato via!<br> Mi ĉiam vin estimis; sed mi amas nune<br> Vin tiel, kvazaŭ estus ni du fratoj kune!<br> Tro frue por kampiro: ni ĉion preparos;<br> Mi mem difinos lokon, temp-anoncon faros.<br> Car’ kurierojn sendis al Napoleono,<br> Peti pacon; sed oni militon deklaros,<br> Ĉar princo <span class="nomo" lang="und" title="Ne-Esperanta nomo. Lingvo: nespecifita">Juzef</span> aŭdis de sinjor’ Binjono,<a class="noto" title="Ligilo al “#noto-sinjoro-tadeo-6-13”" href="#noto-sinjoro-tadeo-6-13" id="sinjoro-tadeo-6-13">*</a><br> Franc’, el imperiestraj konsil’-konfidatoj,<span class="m dekstre">270</span> <br> Ke tute vanaj estas ĉi-tiuj traktatoj;<br> Estos milito. Sendis min princ’ por sekretaj<br> Sciiĝoj, kun ordono, ke Litvanoj pretaj<br> Estu pruvi, ĉe veno de Napoleono,<br> Ke ili volas ree kuniĝi kun Krono,<br> Kaj postulas starigon de Poluja trono.<br> Dume, kun Graf’ paciĝu. Li estas strangulo,<br> Iom fantaziema, sed bona junulo,<br> Honesta polo; estas necesa ĉi-tia;<br> Strangulojn tre bezonas temp’ revolucia.<span class="m dekstre">280</span> <br> Mi scias ĝin laŭ sperto; taŭgas eĉ stultulo,<br> Sed honesta, kaj kiam regas lin saĝulo.<br> Graf’ sinjor’, ĉe nobeloj ĝuas grand-respekton,<br> Tuta distrikt’ leviĝos kun li al ribelo;<br> Ĉar, konante lin, diros ja ĉiu nobelo:<br> Certa afer’, ĝi havas sinjoroj-protekton!<br> Mi iros tuj…” — “Unue li al mi turniĝu,<br> Diris Juĝist’, ĉi-tien venu, senkulpiĝu;<br> Mi pliaĝas kaj estas ĉe ofico mia!<br> Kaj, pri proceso, estos juĝ’ arbitracia…”<span class="m dekstre">290</span> <br> Pastro krak-fermis pordon. “Bon-vojaĝon!” diris<br> Juĝist’.</p>

 <div id="noto-sinjoro-tadeo-6-13" class="noto "> <a class="noto" href="#sinjoro-tadeo-6-13">*</a> Barono <span class="nomo" lang="und" title="Ne-Esperanta nomo. Lingvo: nespecifita">Louis Bignon</span>, diplomato, publicisto kaj historiisto franca; li estis ĉe flanko de Napoleono <span class="num" title="">I</span>-a, kaj loĝis en Varsovio 1811–13. Pri princo <span class="nomo" lang="und" title="Ne-Esperanta nomo. Lingvo: nespecifita">Józef</span> <abbr>v.</abbr> <abbr>p.</abbr> 147<a class="noto" title="Ligilo al “#noto-sinjoro-tadeo-6-6”" href="#noto-sinjoro-tadeo-6-6">*</a>.</div>

 <p id="dj391">En “kalamaŝkon”<a class="noto" title="Ligilo al “#noto-sinjoro-tadeo-6-14”" href="#noto-sinjoro-tadeo-6-14" id="sinjoro-tadeo-6-14">*</a> salte Verm’ eniris,<br> Vipas ĉevalojn, tiklas flanke per gvidilo;<br> En nebul’ malaperas flirte veturilo;<br> Nur monaĥa brungriza kapuĉ’, dum veturo,<br> Iam leviĝas, kiel super nub’ vulturo.</p>

 <div id="noto-sinjoro-tadeo-6-14" class="noto "> <a class="noto" href="#sinjoro-tadeo-6-14">*</a> <span class="fremda" lang="und" title="Ne-Esperanta teksto. Lingvo: nespecifita">Kałamaszka</span>, veturileto kun tili-ŝela plektaĵo. — Dum la litero “l” havas en lingvo pola, kiel en Esperanto, molan sonon, “<span class="fremda" lang="und" title="Ne-Esperanta teksto. Lingvo: nespecifita">ł</span>” sonas kiel “l” kataluna aŭ bulgara. La transskribo anstataŭas “<span class="fremda" lang="und" title="Ne-Esperanta teksto. Lingvo: nespecifita">ł</span>” per simpla “l”, kvankam oni povus ankaŭ skribi “ŭ” (<abbr>ekz.</abbr> “<span class="fremda" lang="und" title="Ne-Esperanta teksto. Lingvo: nespecifita">kaŭamaŝka</span>”), ĉar multaj poloj sian strekitan “<span class="fremda" lang="und" title="Ne-Esperanta teksto. Lingvo: nespecifita">ł</span>” tiel nekorekte elparolas.</div>

 <p id="dj392">Vokist’ pli frue iris jam al Grafa domo.<br> Kiel vulp’ sperta, kiun logas lard-aromo,<br> Kuras, sed konas ruzan pafistoj-sekreton,<br> Iam haltas, sidiĝas, levas vost-tufeton,<span class="m dekstre">300</span> <br> Per ĝi ventume venton en naztruojn prenis:<br> Demandas ĝin, ĉu manĝon pafist’ ne venenis:<br> Protaz’ el voj’ deiris, ĉe fojno irante,<br> Ĉirkaŭ domo, en mano bastonon tenante,<br> Ŝajne vidas, ke ie brut’ domaĝon faras.<br> Li tiel laŭirante, ĉe ĝardeno haltis,<br> Kliniĝis, kuras, ŝajne krekon li postflaras:<br> Ĝis, trans baril’, subite en kanabon saltis.</p>

 <p id="dj393">En ĉi verda, odora, densa arbustaro,<br> Ĉirkaŭ dom’, estas certa rifuĝ’ al bestaro<span class="m dekstre">310</span> <br> Kaj homoj. Renkontite, ĉe brasik’, leporo<br> Saltas en kanabejon kaŝiĝi sekure;<br> Pro densaĵo, ne sekvos ĝin vertrago kure,<br> Nek ĉashundo postflaros, pro forta odoro.<br> En kanabon servisto forkuras de bato<br> Kaj sidas, ĝis sinjoro koleros ĝis sato.<br> Forkurinta rekruto ofte tie sidas,<br> Kiam lin registaro en arbar’ insidas.<br> Kaj tial dum batalo, invado kaj trado,<a class="noto" title="Ligilo al “#noto-sinjoro-tadeo-6-15”" href="#noto-sinjoro-tadeo-6-15" id="sinjoro-tadeo-6-15">*</a><br> Ambaŭ partioj celas, kun granda penado,<span class="m dekstre">320</span> <br> Okupi pozicion en kanab’-tereno,<br> Kiu tiriĝas fronte ĝis dom’ de bieno,<br> Kaj ŝirmas, tuŝiĝante poste kun lupolo,<br> Atakon, cedon antaŭ malamik’-patrolo.</p>

 <div id="noto-sinjoro-tadeo-6-15" class="noto "> <a class="noto" href="#sinjoro-tadeo-6-15">*</a> Tradi, ofice forpreni havaĵon de ŝuldanto kaj doni ĝin al kreditoro en posedon.</div>

 <p id="dj394">Protaz’ ektimis, kvankam tre kuraĝa homo;<br> Ĉar al li memorigis kanaba aromo,<br> Kion, divers-okaze, li spertis ofice,<br> Kaj kion kanabejo atestis laŭvice:<br> Lin foje invokita nobel’ Dzindoleto<br> Devigis, per metita al brust’ pistoleto,<span class="m dekstre">330</span> <br> Rampi sub tablon, boji hunde, revokante,<br> Ĝis Vokist’ en kanabon saltis, pen-spirante.<br> Kaj poste <span class="nomo" lang="und" title="Ne-Esperanta nomo. Lingvo: nespecifita">Volodkoviĉ</span>,<a class="noto" title="Ligilo al “#noto-sinjoro-tadeo-6-16”" href="#noto-sinjoro-tadeo-6-16" id="sinjoro-tadeo-6-16">*</a> fiera brutalo,<br> Perfortant’ de sejmetoj kaj de tribunalo,<br> Akceptinte invokon, akton dispecigis,<br> Hajdukojn kun bastonoj ĉe pordo starigis,<br> Nudan rapiron levis super lian kolon,<br> Kun kri’: por savi kapon, manĝu protokolon!<br> Ŝajne Vokisto manĝi komencis, prudente,<br> Ĝis, ĉe fenestro, saltis kanabon momente.<span class="m dekstre">340</span> </p>

 <div id="noto-sinjoro-tadeo-6-16" class="noto "> <a class="noto" href="#sinjoro-tadeo-6-16">*</a> <span class="nomo" lang="und" title="Ne-Esperanta nomo. Lingvo: nespecifita">Wołodkowicz</span>, aventuristo, post multaj malpacaj skandaloj estis kaptita en urbo <span class="nomo" lang="und" title="Ne-Esperanta nomo. Lingvo: nespecifita">Mińsk</span> kaj mortpafita laŭ tribunala verdikto.</div>

 <p id="dj395">Jam ne estis kutimo en litva bieno,<br> Ŝirmi sin de invokoj per sabro, rimeno;<br> Apenaŭ iam aŭdis vokisto insulton:<br> Sed Protazo pri tio sciis nur malmulton,<br> Delonge ne estinte invokoj-portisto,<br> Kvankam li, ĉiam preta, petis kun insisto;<br> Sed, respekte al aĝo, Juĝisto rifuzis<br> Liajn petojn, hodiaŭ akceptinte, uzis<br> Lin pro urĝa bezono.</p>

 <p id="dj396">Atentas Vokisto —<br> Mallaŭto —; en kanabon manojn enŝovante,<span class="m dekstre">350</span> <br> Li disklinas trunketoj-densaĵon, naĝante<br> En legom’, kiel akve mergiĝas fiŝisto.<br> Li eliĝis — mallaŭto —; ĉe dom’ li insidas —<br> Mallaŭto —; tra fenestroj internon li vidas —<br> Malplene —; time paŝas li al enirejo,<br> Levas anson — malplene, kiel en sorĉejo.<br> Li prenas akton, legas laŭte sian temon;<br> Ĵus li aŭdis radbruon kaj sentis kor-tremon,<br> Volis forkuri; trafis lin iu subite:<br> Feliĉe, ke konato! Verm’! Ambaŭ ekmiris.<span class="m dekstre">360</span> <br> Grafo, kun sekvantaro, videble foriris<br> Rapide, ĉar li pordon lasis malfermite;<br> Li armis sin: sur planko jen apog-pafiloj,<br> Kuŝas dutuboj, plue ĉanoj kaj ŝargiloj,<br> Serurist’-iloj: oni riparis armaĵojn;<br> Pulvo, papero: oni faris paf-ŝargaĵojn.<br> Graf’ ĉas-iris kun tuta anar’ de bieno…?<br> Sed kial man-armiloj? Rusta sabro tie<br> Kuŝas sen klingo, tie spado sen rimeno:<br> El difektaĵo oni elektis ĉi-tie,<span class="m dekstre">370</span> <br> Eĉ serĉis en malnova armil’-magazeno.<br> Vermo paftubojn, spadojn rigardis atente,<br> Poste al bienkorto foriris silente,<br> Por demandi servistojn pri Grafo — malplene:<br> Du maljunajn virinojn li eltrovis pene,<br> Kaj aŭdis, ke sinjoro anaron kolektis<br> Kaj, armite, al <span class="nomo" lang="und" title="Ne-Esperanta nomo. Lingvo: nespecifita">Dobĵin</span> sur voj’ sin direktis.</p>

 </div>

 <div class="sekcio"> <p id="dj397">Fama estas, en Litvo, Nobelej’ Dobĵina,<br> Pro nobeloj-kuraĝo, belec’ nobelina.<br> Iam riĉa, multhoma: ĉar kiam <span class="nomo" lang="und" title="Ne-Esperanta nomo. Lingvo: nespecifita">Jan</span> Tria<a class="noto" title="Ligilo al “#noto-sinjoro-tadeo-6-17”" href="#noto-sinjoro-tadeo-6-17" id="sinjoro-tadeo-6-17">*</a><span class="m dekstre">380</span> <br> Armeigon anoncis per vergoj<a class="noto" title="Ligilo al “#noto-sinjoro-tadeo-6-18”" href="#noto-sinjoro-tadeo-6-18" id="sinjoro-tadeo-6-18">*</a> — kun sia<br> Standard’, el <span class="nomo" lang="und" title="Ne-Esperanta nomo. Lingvo: nespecifita">Dobĵin</span> sole, aperis sescento<br> Da nobelar’ armita. Hodiaŭ la gento<br> Malpli nombra kaj riĉa. Kiel korteganoj,<br> En arme’, ĉe invadoj, sejmetoj, — gentanoj<br> Kutimis vivi iam facile-merite;<br> Hodiaŭ, mem labori por si, devigite,<br> Kiel kampuloj! sole kitelon ilian<br> Ne portas, sed kapoton blankan, nigre-strian,<br> Kaj dimanĉe kontuŝon. Vesto nobelina,<span class="m dekstre">390</span> <br> Plej malriĉa, alias ol jup’ kampulina:<br> Irante en drelikaj, aŭ perkal’-robetoj,<br> Ili brut-paŝtas ne en bast’-, sed led-ŝuetoj,<br> Tranĉas grenon, eĉ ili ŝpinas en gantetoj.</p>

 <div id="noto-sinjoro-tadeo-6-17" class="noto "> <a class="noto" href="#sinjoro-tadeo-6-17">*</a> <span class="nomo" lang="und" title="Ne-Esperanta nomo. Lingvo: nespecifita">Jan</span> <span class="num" title="">III</span> <span class="nomo" lang="und" title="Ne-Esperanta nomo. Lingvo: nespecifita">Sobieski</span>, reĝo de Polujo, liberiginto de Vieno kontraŭ turkoj, regis 1647–1696.</div>

 <div id="noto-sinjoro-tadeo-6-18" class="noto "> <a class="noto" href="#sinjoro-tadeo-6-18">*</a> Originale: Ĝeneralan moviĝon per vergoj, (branĉetaĵo, <span class="fremda" lang="und" title="Ne-Esperanta teksto. Lingvo: nespecifita">wici</span>). Por kunvoki ĝeneralan enarmeigon, la reĝo ordonis en ĉiu paroĥejo starigi altan stangon, ĉe kies pinto estis fiksita balailo aŭ branĉetaĵo. Tio estis nomata: disdoni branĉetaĵon. Ĉiu plenkreskinta nobelo havis la devon, aperi senprokraste, por ne perdi sian nobelecon, ĉe la vojevoda standardo.</div>

 <p id="dj398">Diferencis Dobĵinaj de litva frataro,<br> Laŭ lingvo, kresko, kiel laŭ formo aspekta.<br> Pura sango leĥida<a class="noto" title="Ligilo al “#noto-sinjoro-tadeo-6-19”" href="#noto-sinjoro-tadeo-6-19" id="sinjoro-tadeo-6-19">*</a>: laŭ la nigra haro,<br> Alta frunt’, nigr-okuloj, agla naz’ malrekta;<br> El ter’ Dobĵina<a class="noto" title="Ligilo al “#noto-sinjoro-tadeo-6-20”" href="#noto-sinjoro-tadeo-6-20" id="sinjoro-tadeo-6-20">*</a> venis la antikva gento;<br> Kaj kvankam Litve sidis de jaroj-kvarcento,<span class="m dekstre">400</span> <br> Flegis mazurajn morojn kun lingva akcento.<br> Se al sia infano iu nomon donas,<br> Kutime al baptato Kronano<a class="noto" title="Ligilo al “#noto-sinjoro-tadeo-6-21”" href="#noto-sinjoro-tadeo-6-21" id="sinjoro-tadeo-6-21">*</a> patronas:<br> Sankta Bartolomeo aŭ Sankta Mateo;<br> Mate’ nomiĝas filo de Bartolomeo,<br> Kaj Bartolo la filo de Mate’. Virinoj<br> Ĉiuj baptitaj estas Kaĥnoj kaj Marinoj.<br> Do, por orientiĝo en miksaĵo tia,<br> Oni donis alnomojn, laŭ merito ia<br> Aŭ difekto, al viroj, kiel al virinoj.<span class="m dekstre">410</span> <br> Nobelo estis ofte kelknome konata,<br> Por signo de estimo aŭ eco malŝata;<br> Okazis, ke samulo, en <span class="nomo" lang="und" title="Ne-Esperanta nomo. Lingvo: nespecifita">Dobĵin</span> alie,<br> Kaj alinome famis ĉe najbaroj ie.<br> Per imito, aliaj najbar’-nobeletoj<br> Ornamis sin alnome per ĉi “sobriketoj”,<br> Nun ilin preskaŭ ĉiu famili’ alprenis;<br> Malofte iu scias, ke ili devenis<br> El <span class="nomo" lang="und" title="Ne-Esperanta nomo. Lingvo: nespecifita">Dobĵin</span>, laŭ neceso, dum lando cetera<br> Stult-imitis kutimon, sen bezono vera.<span class="m dekstre">420</span> </p>

 <div id="noto-sinjoro-tadeo-6-19" class="noto "> <a class="noto" href="#sinjoro-tadeo-6-19">*</a> Pola; komparu rimarkon sur <abbr>p.</abbr> 29<a class="noto" title="Ligilo al “#noto-sinjoro-tadeo-1-34”" href="#noto-sinjoro-tadeo-1-34">*</a>.</div>

 <div id="noto-sinjoro-tadeo-6-20" class="noto "> <a class="noto" href="#sinjoro-tadeo-6-20">*</a> Tero Dobĵina, distrikto (hodiaŭ <span class="nomo" lang="und" title="Ne-Esperanta nomo. Lingvo: nespecifita">Lipna</span>) en Mazovio, pra-pola lando kun centro Varsovio. La mazovianoj estas nomataj mazuroj. La Dobĵinanoj, enmigrintaj el Mazovio en Litvon donis la nomon <span class="nomo" lang="und" title="Ne-Esperanta nomo. Lingvo: nespecifita">Dobĵin</span> (<span class="nomo" lang="und" title="Ne-Esperanta nomo. Lingvo: nespecifita">Dobrzyn</span>) al sia nobeletara kolonio; la nomo <span class="nomo" lang="und" title="Ne-Esperanta nomo. Lingvo: nespecifita">Dobrzyński</span> estas adjektiva kaj signifas Dobĵina.</div>

 <div id="noto-sinjoro-tadeo-6-21" class="noto "> <a class="noto" href="#sinjoro-tadeo-6-21">*</a> Sanktulo, adorata en la Kronlando (<abbr>t. e.</abbr> Polujo).</div>

 <p id="dj399">Do Mateo <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, kiu en frontloko<br> Staris ĉe l’ gent’, nomiĝis surpreĝeja Koko.<br> Sed kiam jaro sepcent-naŭdek kvara venis,<br> Li, ŝanĝinte, alnomon Ĉe-flanko alprenis;<br> Ankaŭ Kuniklo<a class="noto" title="Ligilo al “#noto-sinjoro-tadeo-6-22”" href="#noto-sinjoro-tadeo-6-22" id="sinjoro-tadeo-6-22">*</a> nomas lin Dobĵino-anoj,<br> Kaj Mate’ de Mateoj titolis litvanoj.</p>

 <div id="noto-sinjoro-tadeo-6-22" class="noto "> <a class="noto" href="#sinjoro-tadeo-6-22">*</a> Povas formi en lingvo pola vortludon, ĉar la pola nomo de kuniklo (<abbr>lat.</abbr> <span class="fremda" lang="und" title="Ne-Esperanta teksto. Lingvo: nespecifita">cuniculus</span>) “<span class="fremda" lang="und" title="Ne-Esperanta teksto. Lingvo: nespecifita">królik</span>” signifas ĝuste “reĝeto”, laŭ germana antikva “<span class="fremda" lang="und" title="Ne-Esperanta teksto. Lingvo: nespecifita">künigel</span>” (<span class="fremda" lang="und" title="Ne-Esperanta teksto. Lingvo: nespecifita">königlein</span>).</div>

 <p id="dj400">Kiel li genton, lia dom’ al nobelejo<br> Regis, starante inter drinkej’ kaj preĝejo.<br> Ŝajne malriĉo loĝas en lia bieno:<br> Pordego — sen flugiloj, sen baril’ — ĝardeno<span class="m dekstre">430</span> <br> Nesemita; sur bedoj — betular’ junaĝa.<br> Tamen mastraĵo ŝajnas rezidej’ vilaĝa,<br> Ĉar estas plej bonforma kaj plej etendita;<br> Dekstra, loĝeja flanko, el brik’ masonita;<br> Flanke tenej’, grenejo, staloj, tut-proksime,<br> Amase, kiel estas ĉe nobel’ kutime;<br> Ĉio malnova, putra. De l’ domo tegmento<br> Brilis, kvazaŭ ladaĵo, per verda pigmento,<br> Per musko, herbo, vente alt-balanciĝanta.<br> Sur garbej’-pajltegmento — ĝardeno pendanta:<span class="m dekstre">440</span> <br> Diversa herb’, urtiko, krokos’ ruĝ-korala,<br> Flava verbask’, kolora kvast’ merkuriala,<br> Nestoj de divers-birdoj; en mansardoj estas<br> Kolombejoj; hirundoj en fenestroj nestas.<br> Blankaj kunikloj saltas ĉe sojl’, sur herbejo;<br> Mallonge, domo: kvazaŭ kaĝ’ aŭ kuniklejo.</p>

 <p id="dj401">Antaŭe fortikaĵo! Da postsignoj plene,<br> Ke ĝi grandajn atakojn spertis kelk-revene:<br> Ĉe pordego, en herbo, ĝis nun kuŝas granda,<br> Kiel kapo, kuglego, el kanon’ svedlanda.<span class="m dekstre">450</span> <br> Antaŭtempe, pordega flugil’, malfermata,<br> Estis ĉe l’ kuglo, kiel ĉe ŝton’, apogata.<br> Sur korto, el herbaĉo kaj foli’ absinta,<br> De kelkdek krucoj resto leviĝas putrinta,<br> Sur nebenita tero: do, enterigite,<br> Ĉi-tie kuŝas, kiuj pereis subite.<br> De dom’, tenej’, grenejo muroj, rigarditaj<br> Proksime, estis funde ĝis supre punktitaj,<br> Kvazaŭ de nigr-insektoj; en makulo ĉia<br> Sidiĝis kuglo, kiel burd’ en kavo sia.<span class="m dekstre">460</span> </p>

 <p id="dj402">Ĉe l’ pordoj: ansoj, najloj, hokoj — detranĉitaj<br> Estas ĉiuj, aŭ dense per sabro signitaj:<br> De Zigmunt-sabroj<a class="noto" title="Ligilo al “#noto-sinjoro-tadeo-6-23”" href="#noto-sinjoro-tadeo-6-23" id="sinjoro-tadeo-6-23">*</a> hardon oni tiel provis;<br> Kaj per ili detranĉi najl-kapetojn povis,<br> Aŭ tranĉi hokon, kiu klingon ne ekfendis.<br> Super Dobĵinaj pordoj, gent-blazonoj pendis;<br> Sed armaturon<a class="noto" title="Ligilo al “#noto-sinjoro-tadeo-6-24”" href="#noto-sinjoro-tadeo-6-24" id="sinjoro-tadeo-6-24">*</a> kovris — fromaĝoj-bretaro<br> Kaj dense superkrustis hirundoj-nestaro.<br> En interno de domo, veturilej’, stalo,<br> Ĉie armaĵoj, kvazaŭ malnov-arsenalo.<span class="m dekstre">470</span> <br> Sub tegmento da grandaj kaskoj pendas kvaro,<br> Ornamoj de Mars-fruntoj; nun Venus-birdaro,<a class="noto" title="Ligilo al “#noto-sinjoro-tadeo-6-25”" href="#noto-sinjoro-tadeo-6-25" id="sinjoro-tadeo-6-25">*</a><br> Kolomboj, idojn nutras en ili. En stalo,<br> Super krib’, etendiĝas kiras’; por ĉevalo<br> Kiel en ŝtupetaro, en kiras’-ringaro<br> Kuŝas, de knab’ metate, herbo trifolia.<br> En kuirej’, rapirojn virino malpia<br> Malhardis, uzis ilin anstataŭ rostilon;<br> Per bunĉuk’,<a class="noto" title="Ligilo al “#noto-sinjoro-tadeo-6-26”" href="#noto-sinjoro-tadeo-6-26" id="sinjoro-tadeo-6-26">*</a> el Vieno, la ekspedicia<br> Akir’, ŝi senpolvigas mano-muelilon.<br> Ĉie elpelis Marson <span class="nomo" lang="und" title="Ne-Esperanta nomo. Lingvo: nespecifita">Ceres</span>, la mastrino,<span class="m dekstre">480</span> <br> Kun Pomon’, Flor’, Vertumno,<a class="noto" title="Ligilo al “#noto-sinjoro-tadeo-6-27”" href="#noto-sinjoro-tadeo-6-27" id="sinjoro-tadeo-6-27">*</a> regas en Dobĵino,<br> Super domo, garbejo kaj tenej’ de greno.<br> Sed hodiaŭ diinoj cedu: Jen reveno<br> De <span class="nomo" lang="und" title="Ne-Esperanta nomo. Lingvo: nespecifita">Mars</span>.</p>

 <div id="noto-sinjoro-tadeo-6-23" class="noto "> <a class="noto" href="#sinjoro-tadeo-6-23">*</a> Sabroj el tempo de <span class="nomo" lang="und" title="Ne-Esperanta nomo. Lingvo: nespecifita">Zygmunt</span>oj, reĝoj de Polujo.</div>

 <div id="noto-sinjoro-tadeo-6-24" class="noto "> <a class="noto" href="#sinjoro-tadeo-6-24">*</a> Armaturo, armaĵo kaj partoj al ĝi apartenantaj, ĉirkaŭ la blazono.</div>

 <div id="noto-sinjoro-tadeo-6-25" class="noto "> <a class="noto" href="#sinjoro-tadeo-6-25">*</a> <span class="nomo" lang="und" title="Ne-Esperanta nomo. Lingvo: nespecifita">Mars</span>, antikva dio de milito; <span class="nomo" lang="und" title="Ne-Esperanta nomo. Lingvo: nespecifita">Venus</span>, diino de beleco kaj amo; al ŝi estis dediĉitaj la ame kverantaj kolomboj.</div>

 <div id="noto-sinjoro-tadeo-6-26" class="noto "> <a class="noto" href="#sinjoro-tadeo-6-26">*</a> Bunĉuk’, ĉevalvosto, pendigita sur lancotenilon, estis uzata en la turka armeo, kiel hetmana (armeestra) insigno. La ĉi-tie menciita devenis el la Viena ekspedicio de <span class="nomo" lang="und" title="Ne-Esperanta nomo. Lingvo: nespecifita">Sobieski</span> kontraŭ la turkoj en <abbr>j.</abbr> 1683.</div>

 <div id="noto-sinjoro-tadeo-6-27" class="noto "> <a class="noto" href="#sinjoro-tadeo-6-27">*</a> Antikvaj romaj diaĵoj: <span class="nomo" lang="und" title="Ne-Esperanta nomo. Lingvo: nespecifita">Ceres</span>, diino de grenoj kaj bonrikoltoj; <span class="nomo" lang="und" title="Ne-Esperanta nomo. Lingvo: nespecifita">Pomona</span>, zorgantino de fruktarboj kaj ĝardenaj arbustoj; <span class="nomo" lang="und" title="Ne-Esperanta nomo. Lingvo: nespecifita">Flora</span>, diino de printempo kaj floroj; <span class="nomo" lang="und" title="Ne-Esperanta nomo. Lingvo: nespecifita">Vertumnus</span>, dio de fruktoj.</div>

 <p id="dj403">Sendit’ en <span class="nomo" lang="und" title="Ne-Esperanta nomo. Lingvo: nespecifita">Dobĵin</span> tagiĝe aperis,<br> De kaban’ al kabano rajde kurieris<br> Kaj, kiel por servuto, vekis. Nobel-fratoj<br> Sin levas; hom-pleniĝas nobelejo-stratoj;<br> En drinkej’ oni krias, prepostejo helas;<br> Ĉiuj kuras, demandas: kion oni celas?<br> Maljunaj konsiliĝas, junaj ĉeval-selas;<span class="m dekstre">490</span> <br> Virinoj baras, knaboj baraktas kaj krias,<br> Volas kuri, batiĝi, kun kiu? ne scias,<br> Do restas. En loĝejo de pastro Dobĵina<br> Daŭras konsil’, terure konfuza, senfina,<br> Ĝi decidis, ĉar oni ne povas konsenti,<br> Tut-aferon al patro Mateo prezenti.</p>

 <p id="dj404">Mate’, aĝulo vigla, jam sepdek-du-jara,<br> Malalt-kreska, antaŭe konfederat’ Bara.<a class="noto" title="Ligilo al “#noto-sinjoro-tadeo-6-28”" href="#noto-sinjoro-tadeo-6-28" id="sinjoro-tadeo-6-28">*</a><br> Anoj kaj malamikoj memoras tre bone<br> Lian damaskan<a class="noto" title="Ligilo al “#noto-sinjoro-tadeo-6-29”" href="#noto-sinjoro-tadeo-6-29" id="sinjoro-tadeo-6-29">*</a> sabron, kurbiĝan duone,<span class="m dekstre">500</span> <br> Per kiu lancojn tranĉis li, kiel pajleton,<br> Kaj kiun ŝerc-modeste li nomis vergeton.<br> Li fariĝis reĝano el konfederato,<br> Tenis kun Tizenhaŭzo,<a class="noto" title="Ligilo al “#noto-sinjoro-tadeo-6-30”" href="#noto-sinjoro-tadeo-6-30" id="sinjoro-tadeo-6-30">*</a> trezorist’ de l’ ŝtato:<br> Sed kiam reĝon gajnis Targovic’-partio,<br> Ree Mate’ forlasis reĝon; kaj pro tio,<br> Ke li ofte partion ŝanĝis, li, per moko,<br> Nomita iam estis surpreĝeja Koko:<br> Ĉar li turnis flageton, kiel Kok’, laŭvente.<br> Kaŭzon de ŝanĝoj vane vi serĉus atente:<span class="m dekstre">510</span> <br> Eble, Mate’ militon tro amis; venkite,<br> El unu flank’, al dua batali rapidis?<br> Eble li politikon penetris spirite<br> Kaj iris, kie bonon de l’ Patrujo vidis?<br> Kiu scias! Sed certe, li neniam sentis<br> Laŭd-deziron, malnobla gajno lin ne tentis,<br> Kaj neniam li sekvis moskveman partion;<br> Eĉ vidi ruson, sentis li antipation,<br> Do, post lando-partigo, hejm-sidis konstante,<br> Kiel urs’ en arbaro, ungegon suĉante.<span class="m dekstre">520</span> </p>

 <div id="noto-sinjoro-tadeo-6-28" class="noto "> <a class="noto" href="#sinjoro-tadeo-6-28">*</a> Ano de la Bara konfederacio, <abbr>t. e.</abbr> de la armita ligo, kiun la pola nobelaro formis en la Podola urbo <span class="nomo" lang="und" title="Ne-Esperanta nomo. Lingvo: nespecifita">Bar</span> en <abbr>j.</abbr> 1768 kontraŭ la malforta, ŝanceliĝema reĝo <span class="nomo" lang="und" title="Ne-Esperanta nomo. Lingvo: nespecifita">Stanisław Poniatowski</span> kaj liaj rusaj aliancanoj, kiuj lastaj permesis al si indignigantajn perfortaĵojn en Polujo.</div>

 <div id="noto-sinjoro-tadeo-6-29" class="noto "> <a class="noto" href="#sinjoro-tadeo-6-29">*</a> Damaska karabelo, fama speco de sabroj el vejn-stria ŝtalo, faritaj en la malgrand-azia urbo Damasko.</div>

 <div id="noto-sinjoro-tadeo-6-30" class="noto "> <a class="noto" href="#sinjoro-tadeo-6-30">*</a> <span class="nomo" lang="und" title="Ne-Esperanta nomo. Lingvo: nespecifita">Antoni Tyzenhaus</span>, litva trezoristo, <abbr>t. e.</abbr> financa ministro de la Litva Grand-duk-lando, fama disvastiganto de industrio kaj fondinto de kelkaj instruaj institutoj en Litvo, mortis en <abbr>j.</abbr> 1785 en Varsovio.</div>

 <p id="dj405">Lastfoje li militi iris kun <span class="nomo" lang="und" title="Ne-Esperanta nomo. Lingvo: nespecifita">Ogiński</span>,<br> En Vilnon, kie servis ambaŭ sub <span class="nomo" lang="und" title="Ne-Esperanta nomo. Lingvo: nespecifita">Jasiński</span>;<br> Kun verget’ li kuraĝo-miraklojn atingis,<br> El Prag-remparoj sola malsupren sin svingis<br> Al defend’ de lasita sinjoro Pocjejo<a class="noto" title="Ligilo al “#noto-sinjoro-tadeo-6-31”" href="#noto-sinjoro-tadeo-6-31" id="sinjoro-tadeo-6-31">*</a><br> Kun siaj vundoj, dudek-tri, sur batalejo.<br> Litvo pensis, ke ambaŭ falis mortigite:<br> Revenis ambaŭ, kiel kribrilo, pikite.<br> Sinjoro <span class="nomo" lang="und" title="Ne-Esperanta nomo. Lingvo: nespecifita">Pocjej</span> havis honestan intencon,<br> Doni al defendinto riĉan rekompencon:<span class="m dekstre">530</span> <br> Por dumviva uzado kvin-kaban’-bienon<br> Kaj, kiel jaran renton, oran milflorenon.<br> Sed <span class="nomo" lang="und" title="Ne-Esperanta nomo. Lingvo: nespecifita">Dobĵinjski</span> reskribis: “<span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Pocjej</span> Macjejon,<br> Bonofarinton havu, ne <span class="nomo" lang="und" title="Ne-Esperanta nomo. Lingvo: nespecifita">Macjej</span> Pocjejon.”<br> Li rifuzis bienon, pagon de sinjoro<br> Kaj, reveninte, vivis de propra laboro,<br> Farante abelujojn, bruto-kuracilojn,<br> Por foiro perdrikojn logis en kaptilojn<br> Kaj ĉasis bestojn.</p>

 <div id="noto-sinjoro-tadeo-6-31" class="noto "> <a class="noto" href="#sinjoro-tadeo-6-31">*</a> Grafo <span class="nomo" lang="und" title="Ne-Esperanta nomo. Lingvo: nespecifita">Aleksander Pociej</span>, subtenis malavare polajn elmigrintojn kaj la legionojn. <span class="nomo" lang="und" title="Ne-Esperanta nomo. Lingvo: nespecifita">Dobrzyński</span> defendis lin, kiam <span class="nomo" lang="und" title="Ne-Esperanta nomo. Lingvo: nespecifita">Suvorov</span> konkiradis Pragon (vidu rimarkon <sup>5</sup> sur paĝo 7<a class="noto" title="Ligilo al “#noto-sinjoro-tadeo-1-8”" href="#noto-sinjoro-tadeo-1-8">*</a> kaj rimarkon sur <abbr>p.</abbr> 21<a class="noto" title="Ligilo al “#noto-sinjoro-tadeo-1-27”" href="#noto-sinjoro-tadeo-1-27">*</a>).</div>

 <p id="dj406">Tute ne mankis Dobĵine<br> Kleraj aĝuloj, kiuj sciis eĉ latine<span class="m dekstre">540</span> <br> Kaj june en palestro lertiĝis krom tio:<br> Estis pli riĉaj, sed en tuta familio,<br> <span class="nomo" lang="und" title="Ne-Esperanta nomo. Lingvo: nespecifita">Macjek</span>, simplul’ malriĉa, ’is plej estimata,<br> Ne nur sabrul’, per sia verget’, famigata,<br> Sed kiel homo saĝa, kun cert-opinio,<br> Kun kono de hejmlanda kaj gent-historio;<br> Li same konis leĝon, kiel mastrumadon,<br> Sciis pafist’-sekretojn kaj best-kuracadon.<br> Oni al li aljuĝis (pastro neas tion)<br> Strangan, de superhomaj aferoj, konscion.<span class="m dekstre">550</span> <br> Certe, ke veter-ŝanĝojn li bone komprenas<br> Kaj pli ofte, ol mastra kalendar’, divenas.<br> Tial, ĉu por komenci semadon sur bedo,<br> Ĉu grenon ekrikolti, ĉu dum ŝip-ekspedo,<a class="noto" title="Ligilo al “#noto-sinjoro-tadeo-6-32”" href="#noto-sinjoro-tadeo-6-32" id="sinjoro-tadeo-6-32">*</a><br> Antaŭ proces’, aŭ iel interkonsentante,<br> Nenion oni faris sen konsilo lia.<br> Maljunulo ne celis al influo tia;<br> Kontraŭe, por seniĝi, gastojn mallaŭdante,<br> Plej ofte sen respondo puŝis for el domo.<br> Li konsilis malofte, ne al ĉiu homo;<span class="m dekstre">560</span> <br> Nur en aferoj gravaj eksterordinare,<br> Li diris opinion sian, vort-avare.<br> Supoze li hodiaŭ part-prenos volonte<br> Kaj persone stariĝos ekspedici’-fronte,<br> Ĉar li interbatiĝon amis en juneco<br> Kaj estis malamiko de la moskva speco.</p>

 <div id="noto-sinjoro-tadeo-6-32" class="noto "> <a class="noto" href="#sinjoro-tadeo-6-32">*</a> Vidu rimarkon pri “vicinoj” sur paĝo 49<a class="noto" title="Ligilo al “#noto-sinjoro-tadeo-2-17”" href="#noto-sinjoro-tadeo-2-17">*</a>.</div>

 <p id="dj407">Maljunul’ sur soleca korto ĵus promene<br> Kantetis: “Kiam suno leviĝas matene”,<a class="noto" title="Ligilo al “#noto-sinjoro-tadeo-6-33”" href="#noto-sinjoro-tadeo-6-33" id="sinjoro-tadeo-6-33">*</a><br> Kaj estis tre kontenta, ke iĝis serene;<br> Ĉar la densa nebulo al-supre ne iris,<br> Kiel kutime, kiam nuboj sin kuntiris,<span class="m dekstre">570</span> <br> Sed falis. Al nebulo manojn vent’ etendis,<br> Glatige tuŝis, sterne sur kamparon sendis;<br> Dume suno el-supre brilas milradie,<br> Teksas fonon arĝente, ore, ruĝo-strie,<br> Kiel paro da majstroj en <span class="nomo" lang="und" title="Ne-Esperanta nomo. Lingvo: nespecifita">Sluck</span> faras zonon:<a class="noto" title="Ligilo al “#noto-sinjoro-tadeo-6-34”" href="#noto-sinjoro-tadeo-6-34" id="sinjoro-tadeo-6-34">*</a><br> Virgino, ĉe teksilo, trasilkigas fonon,<br> Man-glatigas; el-supre teksisto, dum tio,<br> Ĵetas al ŝi fadenojn el oro, arĝento,<br> Purpur’, kreante florojn: tiel teron vento<br> Per nebul’ ĉirkaŭŝpinis, teksis sun-radio.<span class="m dekstre">580</span> <br> Mateo finis preĝojn kaj varmiĝis sune;<br> Jam sian mastrumadon li komencas nune,<br> Portis herbon, foliojn, ĉe domo sidiĝis<br> Kaj fajfis: tuj kunikloj-svarm’ el ter’ ŝpruciĝis.<br> Kiel narcisoj, super herbon ekflorante,<br> Blankas longaj aŭdiloj; sub ili, brilante,<br> Tralumas okuletoj, kiel sang-rubenoj,<br> Broditaj en veluron de herbo-kusenoj.<br> Kunikloj staras rekte, kaj ĉiu atente<br> Rigardas; blank-lanuga ar’, fine momente,<span class="m dekstre">590</span> <br> Brasik’-logite, saltas al aĝulo kure<br> Sur piedojn, genuojn, ŝultrojn; li, plezure,<br> Mem blanka laŭ kuniklo, bestetojn arigas<br> Kaj per mano la varman lanugon glatigas;<br> Per dua man’ li ĵetas el ĉapo milion;<br> Paseroj el tegmentoj falas, faras krion.</p>

 <div id="noto-sinjoro-tadeo-6-33" class="noto kunalineoj"> <a class="noto" href="#sinjoro-tadeo-6-33">*</a> <p id="dj409">Pia kanto matena, populara en tuta Polujo. Jen la unua strofo (laŭ <span class="nomo" lang="und" title="Ne-Esperanta nomo. Lingvo: nespecifita">Karpiński</span>):</p>

 <blockquote> <p id="dj409a">Ĉe matena sun-radio: — Vi laŭdatu, granda Dio!<br> Ĥore kantas elementoj, — Oceanoj, kontinentoj.<br> Kaj de homo, por favora — Donacaro ĉiuhora.<br> Al Kreinto kaj Savanto, — Ĉu ne sonus laŭda kanto?</p>

 </blockquote> </div>

 <div id="noto-sinjoro-tadeo-6-34" class="noto "> <a class="noto" href="#sinjoro-tadeo-6-34">*</a> Legu rimarkon sur <abbr>p.</abbr> 30<a class="noto" title="Ligilo al “#noto-sinjoro-tadeo-1-36”" href="#noto-sinjoro-tadeo-1-36">*</a>.</div>

 <p id="dj408">Subite, dum aĝulon amuzis festeno,<br> Kunikloj malaperis en herba tereno;<br> Paseroj, senhavuloj, flugis al tegmentoj,<br> Ĉar al bien’ rapide paŝis nov-klientoj.<span class="m dekstre">600</span> <br> De nobelar’-amaso, el la prepostejo,<br> Senditoj, pro konsilo, venis al Macjejo,<br> Kaj de fore salutis malalte-kapkline:<br> “Laŭdatu Jezu-Kristo”. — “Eterne, senfine,”<br> Respondis maljunulo; poste, informite<br> Pri gravec’ de l’ sendaĵo, li gvidas invite<br> En kabanon, sur benko sidiĝi proponas.<br> Meze, stare, raporton ĉef-sendito donas.<br> Dume ĉiam pli dense venis nobelaroj,<br> <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>-j preskaŭ ĉiuj, krom multaj najbaroj<span class="m dekstre">610</span> <br> El ĉirkaŭ-nobelejoj, kun kaj sen armiloj,<br> En kalamaŝkoj, briĉkoj<a class="noto" title="Ligilo al “#noto-sinjoro-tadeo-6-35”" href="#noto-sinjoro-tadeo-6-35" id="sinjoro-tadeo-6-35">*</a>, rajde, kaj starigas<br> Veturilojn, ĉevalojn al betuloj ligas,<br> Rondiras, volus aŭdi iron de konsiloj;<br> Jam pleniginte ĉambron, en vestibl’ ariĝas,<br> Aŭskultas, en fenestrojn per kapoj premiĝas.</p>

 <div id="noto-sinjoro-tadeo-6-35" class="noto "> <a class="noto" href="#sinjoro-tadeo-6-35">*</a> <span class="fremda" lang="und" title="Ne-Esperanta teksto. Lingvo: nespecifita">Bryczka</span>, vojaĝveturilo; pri <span class="fremda" lang="und" title="Ne-Esperanta teksto. Lingvo: nespecifita">kałamaszka</span> vidu rimarkon sur <abbr>p.</abbr> 151<a class="noto" title="Ligilo al “#noto-sinjoro-tadeo-6-14”" href="#noto-sinjoro-tadeo-6-14">*</a>.</div>

 </div>

 </div>

 <div class="chapitro" id="sinjoro-tadeo-7"> <h3 id="dj410">Libro <span class="num" title="">VII</span>.</h3> <p id="dj411">Interkonsilo.</p>

 <p id="dj412">Savaj konsiloj de <span class="nomo" lang="und" title="Ne-Esperanta nomo. Lingvo: nespecifita">Bartek</span>, nomata Pruso. — Soldata voĉo de <span class="nomo" lang="und" title="Ne-Esperanta nomo. Lingvo: nespecifita">Macjek</span> Baptisto. — Publika voĉo de sinjoro <span class="nomo" lang="und" title="Ne-Esperanta nomo. Lingvo: nespecifita">Buĥman</span>. — <span class="nomo" lang="und" title="Ne-Esperanta nomo. Lingvo: nespecifita">Jankjel</span> konsilas al konkordo, kiun Fendilo tratranĉas. — De Gervazo parolado, el kiu montriĝas grandaj efikoj de sejma elokventeco. — Protesto de maljuna <span class="nomo" lang="und" title="Ne-Esperanta nomo. Lingvo: nespecifita">Macjek</span>. — Subita alveno de milita sukurso rompas la interkonsilon. — <span class="fremda" lang="und" title="Ne-Esperanta teksto. Lingvo: nespecifita">Hejse</span>, kontraŭ Soplicoj!</p>

 <p id="dj413">Vice, <span class="nomo" lang="und" title="Ne-Esperanta nomo. Lingvo: nespecifita">Bartek</span> sendito sian vorton diris.<br> Ĉar li ofte per ŝipo en Prusujon iris,<br> Tial de samgentanoj li Pruso nomatis,<br> Laŭŝerce, ĉar li prusojn malamis, kaj ŝatis<br> Nur priparoli. Homo, progresinta aĝe,<br> Kiu multe da mondo vizitis vojaĝe,<br> De gazetoj leganto, politik’-konscia,<br> Povis multe klarigi per konsilo sia.<br> Li tiel finis:</p>

 <p id="dj414">“Tio estas help’ ne vanta,<br> Sinjor’ Mateo, mia frato, bonfaranta<span class="m dekstre">10</span> <br> Patro kvazaŭ de ĉiuj ni. Mi al francaro<br> Fidus milite, kiel al atutoj-kvaro:<br> Nacio militema; post Koscjuŝko nia<br> Ne estis en la mondo militist’ genia,<br> Kiel imperiestro, granda Bonaparto.<br> Mi memoras de francoj transiron de Varto<a class="noto" title="Ligilo al “#noto-sinjoro-tadeo-7-1”" href="#noto-sinjoro-tadeo-7-1" id="sinjoro-tadeo-7-1">*</a>:<br> Mi estis eksterlande, pro komerco mia<br> Kun urbo <span class="nomo" lang="und" title="Ne-Esperanta nomo. Lingvo: nespecifita">Gdansk</span><a class="noto" title="Ligilo al “#noto-sinjoro-tadeo-7-2”" href="#noto-sinjoro-tadeo-7-2" id="sinjoro-tadeo-7-2">*</a>, en mila-okcent-sesa jaro;<br> En land’ Poznanja loĝas mia parencaro,<br> Kiun mi vizit-iris; do kun <span class="fremda" lang="und" title="Ne-Esperanta teksto. Lingvo: nespecifita">Pan</span> Jozefo<span class="m dekstre">20</span> <br> <span class="nomo" lang="und" title="Ne-Esperanta nomo. Lingvo: nespecifita">Grabovski</span><a class="noto" title="Ligilo al “#noto-sinjoro-tadeo-7-3”" href="#noto-sinjoro-tadeo-7-3" id="sinjoro-tadeo-7-3">*</a>, li nun estas regimenta ĉefo,<br> Kaj tiam en vilaĝo vivis oportune<br> Ĉe <span class="nomo" lang="und" title="Ne-Esperanta nomo. Lingvo: nespecifita">Objezjeĵe</span>, ambaŭ ni ĉas-iris kune.<br> En Grand-Polujo estis paco; famo kura<br> Venis, foje subite, pri batal’ terura.<br> Kuriere leteron alsendis Todven-o:<br> <span class="nomo" lang="und" title="Ne-Esperanta nomo. Lingvo: nespecifita">Grabovski</span>, ĝin leginte, kriis: ‘<span class="nomo" lang="und" title="Ne-Esperanta nomo. Lingvo: nespecifita">Jena</span>! Jeno!<a class="noto" title="Ligilo al “#noto-sinjoro-tadeo-7-4”" href="#noto-sinjoro-tadeo-7-4" id="sinjoro-tadeo-7-4">*</a><br> Prusoj — kape batitaj, gajnita batalo!’<br> Mi tuj, por danki Dion, saltis de ĉevalo<br> Kaj genuiĝis… Urbon ambaŭ ni post tio<span class="m dekstre">30</span> <br> Veturinte, ŝajnigas scii pri nenio;<br> Kaj jen ni vidas: ĉiuj Landratoj, Hofratoj,<a class="noto" title="Ligilo al “#noto-sinjoro-tadeo-7-5”" href="#noto-sinjoro-tadeo-7-5" id="sinjoro-tadeo-7-5">*</a><br> Komisarioj, ĉiuj similaj hundfratoj,<br> Salutas nin malalte; ĉiu tremas, palas,<br> Laŭ prusa blato, kiu sur brogaĵon falas.<br> Ni ridas, frotas manojn kaj humile petas<br> Novaĵojn: kion oni pri <span class="nomo" lang="und" title="Ne-Esperanta nomo. Lingvo: nespecifita">Jena</span> ripetas?<br> Ili ektimis, miras, ke ni jam eksciis<br> Pri malvenko, kaj ‘<span class="fremda" lang="und" title="Ne-Esperanta teksto. Lingvo: nespecifita">aĥ-herr-gott-o</span>-vee!’<a class="noto" title="Ligilo al “#noto-sinjoro-tadeo-7-6”" href="#noto-sinjoro-tadeo-7-6" id="sinjoro-tadeo-7-6">*</a> kriis,<br> Mallevis nazojn, kuras domen, for el tie…<span class="m dekstre">40</span> <br> Konfuzo, interpuŝo! Polaj vojoj ĉie<br> Pleniĝis; forkurantoj svarmas formikare,<br> Tiras siajn vagenojn, ĉe ni populare<br> Nomatajn veturiloj; geprusoj kun vestoj,<br> Kun pipoj, kafokruĉoj, plumlitoj kaj kestoj<br> Forkuras. Ni mallaŭte faras konsiliĝon:<br> Sur ĉevalojn! konfuzi prusan retiriĝon!<br> Hej! Landratojn nuk-bati, Hofratojn rip-ŝiri,<br> Kaj Herrojn oficirojn je harcopfoj tiri!<a class="noto" title="Ligilo al “#noto-sinjoro-tadeo-7-7”" href="#noto-sinjoro-tadeo-7-7" id="sinjoro-tadeo-7-7">*</a><br> Generalo <span class="nomo" lang="und" title="Ne-Esperanta nomo. Lingvo: nespecifita">Dombrovski</span> venis Poznanion:<span class="m dekstre">50</span> <br> Imperiestr’ ordonis la insurekcion!<br> Dum semajno prusaĉojn leviĝo popola<br> Balais, ke ne restis eĉ nur unu sola!<br> Se tiel lerte, vigle, turniĝus litvanoj,<br> Por regali moskvulojn per tiaj ŝvitbanoj!<br> Nu, Mateo? Se Moskvo kverelas malsprite<br> Kun <span class="nomo" lang="und" title="Ne-Esperanta nomo. Lingvo: nespecifita">Bonaparte</span>: tiu ne ŝercas milite:<br> Plej granda mond-heroo! sennombra armeo!<br> He, kion pensas patro, Reĝeto, Mateo?”</p>

 <div id="noto-sinjoro-tadeo-7-1" class="noto "> <a class="noto" href="#sinjoro-tadeo-7-1">*</a> Rivero, ĉe kiu estas situita la ĉefurbo <span class="nomo" lang="und" title="Ne-Esperanta nomo. Lingvo: nespecifita">Poznań</span> de l’ samenomata grandpola duklando, kaj poste prusa provinco <span class="nomo" lang="und" title="Ne-Esperanta nomo. Lingvo: nespecifita">Posen</span> (komparu rimarkon sur <abbr>p.</abbr> 54<a class="noto" title="Ligilo al “#noto-sinjoro-tadeo-2-26”" href="#noto-sinjoro-tadeo-2-26">*</a>).</div>

 <div id="noto-sinjoro-tadeo-7-2" class="noto "> <a class="noto" href="#sinjoro-tadeo-7-2">*</a> Vidu rimarkon sur <abbr>p.</abbr> 96<a class="noto" title="Ligilo al “#noto-sinjoro-tadeo-4-27”" href="#noto-sinjoro-tadeo-4-27">*</a>.</div>

 <div id="noto-sinjoro-tadeo-7-3" class="noto "> <a class="noto" href="#sinjoro-tadeo-7-3">*</a> Grafo <span class="nomo" lang="und" title="Ne-Esperanta nomo. Lingvo: nespecifita">Józef Grabowski</span>, posedanto de bienoj <span class="nomo" lang="und" title="Ne-Esperanta nomo. Lingvo: nespecifita">Łuków</span> en grandpola Poznanja Duklando; dum la Napoleonaj militoj li estis kolonelo de l’ generala stabo, poste li ludis grandan rolon en la publika vivo de l’ Duklando. En <span class="nomo" lang="und" title="Ne-Esperanta nomo. Lingvo: nespecifita">Łuków</span>, proksime de l’ urbo <span class="nomo" lang="und" title="Ne-Esperanta nomo. Lingvo: nespecifita">Obiezierze</span>, gastis <span class="nomo" lang="und" title="Ne-Esperanta nomo. Lingvo: nespecifita">Adam Mickiewicz</span> kun sia frato Francisko.</div>

 <div id="noto-sinjoro-tadeo-7-4" class="noto "> <a class="noto" href="#sinjoro-tadeo-7-4">*</a> <span class="nomo" lang="und" title="Ne-Esperanta nomo. Lingvo: nespecifita">Jena</span>, urbo apud rivero <span class="nomo" lang="und" title="Ne-Esperanta nomo. Lingvo: nespecifita">Saale</span>, memorinda pro la decida batalo, en kiu (1806) <span class="nomo" lang="und" title="Ne-Esperanta nomo. Lingvo: nespecifita">Napoleon</span> <span class="num" title="">I</span> venkis la prusojn.</div>

 <div id="noto-sinjoro-tadeo-7-5" class="noto "> <a class="noto" href="#sinjoro-tadeo-7-5">*</a> Titoloj de germanaj oficistoj.</div>

 <div id="noto-sinjoro-tadeo-7-6" class="noto "> <a class="noto" href="#sinjoro-tadeo-7-6">*</a> Ho sinjoro Dio, ho ve! (germane).</div>

 <div id="noto-sinjoro-tadeo-7-7" class="noto "> <a class="noto" href="#sinjoro-tadeo-7-7">*</a> <span class="fremda" lang="und" title="Ne-Esperanta teksto. Lingvo: nespecifita">Herr</span>, sinjoro; <span class="fremda" lang="und" title="Ne-Esperanta teksto. Lingvo: nespecifita">Haarzopf</span>, harplektaĵo, portata tiam de oficiroj.</div>

 <p id="dj415">Li finis. Ĉiuj tiam verdikton atendis<span class="m dekstre">60</span> <br> De Mate’. Li eĉ kapon ne movis, etendis<br> Nur manon kaj ĉeflankon ekbatis: laŭ vido<br> Li serĉis sabron. (Ekde pollando-divido<br> Jam sabron li ne portis, sed, ĉe rememoro<br> De Moskvo, manon metis, laŭ malnova moro,<br> Ĉe flanko: kvazaŭ “vergon” li kaptus batale;<br> Do oni lin Ĉeflanko nomis ĝenerale).<br> Li levis kapon: ĉie ekregis silento;<br> Tamen Mateo, malgraŭ komuna atento,<br> Ree mallevis kapon kaj brovojn kuntiris.<span class="m dekstre">70</span> <br> Fine li, aŭdiĝante, ĉiun vorton diris<br> Malrapide kaj kapon balancis laŭ senco:</p>

 <p id="dj416">“Silentu! la novaĵo el kie devenas?<br> Kiel proksime francoj? ĉefkomandon tenas…?<br> Ĉu, kie, kial iĝis milito-komenco?<br> Kie tramarŝos francoj? kun kia potenco?<br> Arme’-specoj? scianto parolu pri jeno!”</p>

 <p id="dj417">Silente sin rigardis vice la kunveno.<br> “Mi, diris Prus’, konsilus la pastron atendi,<br> Vermon, de li devenas ĉitiu novaĵo;<span class="m dekstre">80</span> <br> Dume certajn spionojn al la limo sendi,<br> Kaj mallaŭte armiĝi en la ĉirkaŭaĵo,<br> Kaj dume tut-aferon singardeme gvidi,<br> Por neniel al Moskvo intencojn perfidi…”</p>

 <p id="dj418">“Atendi? sendi? mendi?” dua <span class="nomo" lang="und" title="Ne-Esperanta nomo. Lingvo: nespecifita">Macjek</span> krie<br> Interrompis, baptita Aspergist’ alie,<br> Laŭ bastonego, kiun li kunportis ĉie<br> Kaj nomis aspergilo. Tiun li starigis<br> Antaŭ si, ambaŭ manojn sur globo pendigis,<br> Man-apogis mentonon: “Prokrasti! veturi!<br> Konsiliĝi! <span class="fremda" lang="und" title="Ne-Esperanta teksto. Lingvo: nespecifita">Hem</span>, <span class="fremda" lang="und" title="Ne-Esperanta teksto. Lingvo: nespecifita">trem</span>, <span class="fremda" lang="und" title="Ne-Esperanta teksto. Lingvo: nespecifita">brem</span>, kaj poste forkuri!<span class="m dekstre">90</span> <br> En Prusuj’ mi ne estis; prudento tiela<br> Bona por prusoj, mia prudento — nobela.<br> Do mi scias: por bati — kaptu aspergilon,<br> Kaj por morti — alvoku de pastro konsilon!<br> Mi vivu, batu! Pastron? kvazaŭ ni — bubaro?<br> Por kio Verm’? Antaŭen! ni estu vermaro,<br> Mordu Moskvon! Spionoj? <span class="fremda" lang="und" title="Ne-Esperanta teksto. Lingvo: nespecifita">Hem</span>, <span class="fremda" lang="und" title="Ne-Esperanta teksto. Lingvo: nespecifita">trem</span>, <span class="fremda" lang="und" title="Ne-Esperanta teksto. Lingvo: nespecifita">brdem</span>, por klaĉoj?<br> Tio pruvas? — ke estas vi maljunulaĉoj,<br> Tut-netaŭgaj! He, fratoj! ĉashundo — postflaru,<br> La Bernardino — kvestu! mi — aspergon faru!<span class="m dekstre">100</span> <br> Aspergi!” — Bastonegon sian li svingetis,<br> Kaj kriantar’: “Aspergi! aspergi!” ripetis.</p>

 <p id="dj419">Baptist-partion prenis <span class="nomo" lang="und" title="Ne-Esperanta nomo. Lingvo: nespecifita">Bartek</span>, la Razilo,<br> Laŭ tre maldika sabro, kaj Mate’, Verŝilo,<br> Laŭ apogtub’, el kies vast-gorĝo facile<br> Dekdu kuglojn ŝprucigis li, kvazaŭ verŝile.<br> “Vivu Baptisto!” kriis ambaŭ. Prus’ dum tio<br> Ekparolis, sed ĉesis pro rido kaj krio.<br> Oni kriis: “For! prusoj, timuloj, for paŝu!<br> En bernardan kapuĉon timulo sin kaŝu!”<span class="m dekstre">110</span> </p>

 <p id="dj420">Tiam Mate’ maljuna ree kapon levis,<br> Do bru-paroloj ree mallaŭtiĝi devis:<br> “Ne moku Vermon; konas mi pastraĉ’-ruzulon;<br> Ol vi, pli grandan nukson ĉi vermet’ mordetis.<br> Nur foje mi lin vidis: mi rigardon ĵetis<br> Kaj rekonis birdeton; li turnis okulon,<br> Time, ke mi konfese-prenos lin pro io;<br> Sed — afero ne mia, longa historio!<br> Li ne venos, do vane voki kapuĉulon.<br> Se de tiu-ĉi venis tuta novaĵeto,<span class="m dekstre">120</span> <br> Kion ĝi celas? estas diablo pastreto!<br> Se, krom tiu novaĵo, vi scias nenion,<br> Do kial vi alvenis, kaj volante kion?”</p>

 <p id="dj421">“Militon!” kriis oni — “Kian?” — “Kun la caro,<br> Militon kun moskvuloj! Kontraŭ moskvularo!”</p>

 <p id="dj422">Pruso vokis kaj voĉon li pli alte levis,<br> Kapoklinis, ĝis fine aŭskulton ricevis,<br> Parte per voĉo alta, kriema akiris.</p>

 <p id="dj423">“Mi volas bati! bruston frapante, li diris;<br> Kvankam sen aspergilo, per ŝip-stango mia,<span class="m dekstre">130</span> <br> De mi ricevis bapton prusoj-kvar’ ebria,<br> Volinta min dronigi, ĵeti en Pregelon.”<a class="noto" title="Ligilo al “#noto-sinjoro-tadeo-7-8”" href="#noto-sinjoro-tadeo-7-8" id="sinjoro-tadeo-7-8">*</a><br> “Bravul’! diris Baptisto, bon-aspergis felon!”<br> “Sed, dolĉa <span class="nomo" lang="und" title="Ne-Esperanta nomo. Lingvo: nespecifita">Jezu</span>! oni havu la konscion,<br> Kie batali? kial? homoj sciu tion,<br> — Vokis Prus’ — ĉu popolo volos kune iri?<br> Kien iri? ni tion eĉ ne scias diri.<br> Fratoj, nobelaj moŝtoj! ni agu prudente!<br> Ni faru ĉion plane, bonorde, konsente!<br> Por militi: ni ligu konfederacion,<a class="noto" title="Ligilo al “#noto-sinjoro-tadeo-7-9”" href="#noto-sinjoro-tadeo-7-9" id="sinjoro-tadeo-7-9">*</a><span class="m dekstre">140</span> <br> Sub ies estr-bastono; kie fari tion?<br> En Grand-Polujo vidis ni la retiriĝon<br> Prusan, do ni sekrete faris konsiliĝon,<br> Armis nin kaj preparis kampular’-leviĝon:<br> Prete, ni de <span class="nomo" lang="und" title="Ne-Esperanta nomo. Lingvo: nespecifita">Dombrovski</span> ordonon ricevis:<br> Sur ĉevalon! kaj ĉiuj samtempe sin levis!”</p>

 <div id="noto-sinjoro-tadeo-7-8" class="noto "> <a class="noto" href="#sinjoro-tadeo-7-8">*</a> <span class="fremda" lang="und" title="Ne-Esperanta teksto. Lingvo: nespecifita">Pregel</span>, <span class="fremda" lang="und" title="Ne-Esperanta teksto. Lingvo: nespecifita">Pregola</span>, rivero en Orienta Prusujo.</div>

 <div id="noto-sinjoro-tadeo-7-9" class="noto "> <a class="noto" href="#sinjoro-tadeo-7-9">*</a> Armita unuiĝo de nobelaro sub estr-bastono <abbr>t. l.</abbr> prezido de marŝalo elektita.</div>

 <p id="dj424">“Mi petas voĉon!” vokis Klecka Rajtigito,<br> En germana<a class="noto" title="Ligilo al “#noto-sinjoro-tadeo-7-10”" href="#noto-sinjoro-tadeo-7-10" id="sinjoro-tadeo-7-10">*</a> vestaĵo, homo juna, bela,<br> Nome <span class="nomo" lang="und" title="Ne-Esperanta nomo. Lingvo: nespecifita">Buĥman</span>, sed polo, Poluja naskito;<br> Ne certe, ĉu devene li estis nobela;<span class="m dekstre">150</span> <br> Oni lin ne demandis, en ĉiu rilato<br> Estimante: li servis ĉe litva magnato,<br> Estis bon-patrioto kaj plena de scio;<br> El fremd-libroj lerninte pri ekonomio,<br> Bienojn administris li orde, kun plano;<br> Pri politik’ prudente konkludis Buĥmano,<br> Bel-skribis, flu-parolis, lerte argumentis,<br> Do kiam li komencis, ĉiuj eksilentis.<br> “Mi petas voĉon!” diris li, kraĉotusinte,<br> Kliniĝis kaj eksonis per vortoj bel-tinte:<span class="m dekstre">160</span> </p>

 <div id="noto-sinjoro-tadeo-7-10" class="noto "> <a class="noto" href="#sinjoro-tadeo-7-10">*</a> Mallonga, laŭ modo internacia.</div>

 <p id="dj425">“Preopinantoj<a class="noto" title="Ligilo al “#noto-sinjoro-tadeo-7-11”" href="#noto-sinjoro-tadeo-7-11" id="sinjoro-tadeo-7-11">*</a> miaj tuŝis elokvente<br> Ĉiujn decidajn punktojn, kaj, ĉefa-momente,<br> Diskuton sur pli altan levis pozicion!<br> Do en unu fajrujon mi kunprenu ĉion:<br> Trafe ĵetitajn pensojn, gravajn argumente,<br> Ke kontraŭ-opinioj kuniĝu konsente.<br> Du partojn en diskuto tuta mi ekvidis,<br> Kaj mi sekvos partigon, kiel vi dividis.<br> Unue: kial devas leviĝi la lando?<br> Kiasence? jen viva unua demando;<span class="m dekstre">170</span> <br> Dua koncernas regon kaj revolucion.<br> Divido — trafa; prenus mi inverse tion.<br> Ni esencon de rego komprenu unue,<br> El ĝi leviĝo-celon mi deduktos plue.<br> Pri rego, se okule homar’-historion<br> Mi trakuras, do tiam mi perceptas kion?<br> En arbaroj sovaĝe vagas hom-genero,<br> Kaj ĝin kolektas, ligas komuna danĝero,<br> Pripenso de defendo: jen konsil’-apero.<br> Ĉiu parton de propra liberec’ demetas<span class="m dekstre">180</span> <br> Por bon’ komuna: tiel statuto jam pretas;<br> El ĝi elfluas, kiel el fonto torento,<br> Ĉiuj leĝoj: formiĝas rego per konsento,<br> Neniel devenante el la volo Dia;<br> Do regecon apogas kontrakto socia,<br> Rego-divido estas nur sekva momento…”</p>

 <div id="noto-sinjoro-tadeo-7-11" class="noto "> <a class="noto" href="#sinjoro-tadeo-7-11">*</a> Antaŭaj parolintoj; fremd-vorto lasita ĉi-tie intence laŭ originalo.</div>

 <p id="dj426">“Kaj jen estas kontrakto!<a class="noto" title="Ligilo al “#noto-sinjoro-tadeo-7-12”" href="#noto-sinjoro-tadeo-7-12" id="sinjoro-tadeo-7-12">*</a> Minska aŭ Kijova?<br> Diris Mate’ maljuna, — Babin-rego nova!<a class="noto" title="Ligilo al “#noto-sinjoro-tadeo-7-13”" href="#noto-sinjoro-tadeo-7-13" id="sinjoro-tadeo-7-13">*</a><br> Sinjor’ <span class="nomo" lang="und" title="Ne-Esperanta nomo. Lingvo: nespecifita">Buĥman</span>, ĉu caron al ni trudis Dio<br> Aŭ diablo, neniu kverelos pro tio;<span class="m dekstre">190</span> <br> Vi diru, kiel caron forigu nacio”.</p>

 <div id="noto-sinjoro-tadeo-7-12" class="noto "> <a class="noto" href="#sinjoro-tadeo-7-12">*</a> Famaj estis siatempe la kontraktoj aŭ kunvenoj, en <span class="nomo" lang="und" title="Ne-Esperanta nomo. Lingvo: nespecifita">Kijov</span> kaj <span class="nomo" lang="und" title="Ne-Esperanta nomo. Lingvo: nespecifita">Minsk</span>; en certaj templimoj ili okazis por farado de diversaj ĉiuspecaj interkonsentiĝoj precipe pri komerca foiro.</div>

 <div id="noto-sinjoro-tadeo-7-13" class="noto "> <a class="noto" href="#sinjoro-tadeo-7-13">*</a> Babina Respubliko. En <abbr>j.</abbr> 1568 fondis pola nobelo, nome <span class="nomo" lang="und" title="Ne-Esperanta nomo. Lingvo: nespecifita">Pŝonka</span>, en sia bieno <span class="nomo" lang="und" title="Ne-Esperanta nomo. Lingvo: nespecifita">Babin</span> ĉe <span class="nomo" lang="und" title="Ne-Esperanta nomo. Lingvo: nespecifita">Lublin</span>, satiran societon kiu ricevis la nomon de Babina Respubliko. Ĝi vipis la morojn de samtempanoj kaj sendis al ĉiu, kiu distingiĝis per difekto aŭ malsaĝeco, diplomon, per kiu li estis akceptita en la respublikon kaj ricevis en ĝi oficon: Kurac-fuŝulo fariĝis kuracisto, timulaĉo — armeestro, disipulo — ekonomo.</div>

 <p id="dj427">“Jen, kriis Aspergisto, malfacil’ en kio!<br> Se mi, ekzemple, povus salti pli facile<br> Al tron’, kaj plaŭd! surŝpruci caron aspergile,<br> Tiam li ne revenus sur Kijova trakto,<a class="noto" title="Ligilo al “#noto-sinjoro-tadeo-7-14”" href="#noto-sinjoro-tadeo-7-14" id="sinjoro-tadeo-7-14">*</a><br> Nek sur Minska, nek ia Buĥmana kontrakto;<br> Nek lin pop’ dia-pove, nek mem Belzebubo<br> Revivigus… Aspergas ĉiu brava bubo!<br> Sinjor’ <span class="nomo" lang="und" title="Ne-Esperanta nomo. Lingvo: nespecifita">Buĥman</span>, vi moŝto, elokventon havas,<br> Sed elokvento — <span class="fremda" lang="und" title="Ne-Esperanta teksto. Lingvo: nespecifita">ŝum</span>, <span class="fremda" lang="und" title="Ne-Esperanta teksto. Lingvo: nespecifita">drum</span><a class="noto" title="Ligilo al “#noto-sinjoro-tadeo-7-15”" href="#noto-sinjoro-tadeo-7-15" id="sinjoro-tadeo-7-15">*</a>: kaj aspergo gravas.”</p>

 <div id="noto-sinjoro-tadeo-7-14" class="noto "> <a class="noto" href="#sinjoro-tadeo-7-14">*</a> Trakto, ĉefa landvojo, kuniganta grandajn urbojn (ŝoseo).</div>

 <div id="noto-sinjoro-tadeo-7-15" class="noto "> <a class="noto" href="#sinjoro-tadeo-7-15">*</a> Vortoj son-imitaj, signifantaj sensencan bruon.</div>

 <p id="dj428">“Jes, jes!” manojn frotante, <span class="nomo" lang="und" title="Ne-Esperanta nomo. Lingvo: nespecifita">Bartek</span> la Razilo,<span class="m dekstre">200</span> <br> De Baptisto al <span class="nomo" lang="und" title="Ne-Esperanta nomo. Lingvo: nespecifita">Macjek</span> kuris, laŭ teksilo-<br> Boben’, el unu flank’ al dua: “Nur, kun vergo<br> Vi <span class="nomo" lang="und" title="Ne-Esperanta nomo. Lingvo: nespecifita">Macjek</span>, kaj vi <span class="nomo" lang="und" title="Ne-Esperanta nomo. Lingvo: nespecifita">Macjek</span>, kun il’ de aspergo,<br> Konsentu, kaj, je Dio, vere, moskvan bandon<br> Ni splitigos; mi iros sub Vergo-komandon”.</p>

 <p id="dj429">“Komand’, diris Baptisto, bona por parado;<br> Ĉe ni estis komando en Kovna brigado,<br> Tre konciza: Timigu, ne timu; atingu<br> Per bato, mem evitu baton; dense svingu;<br> <span class="fremda" lang="und" title="Ne-Esperanta teksto. Lingvo: nespecifita">Ŝaĥ</span>, <span class="fremda" lang="und" title="Ne-Esperanta teksto. Lingvo: nespecifita">maĥ</span>!”<a class="noto" title="Ligilo al “#noto-sinjoro-tadeo-7-16”" href="#noto-sinjoro-tadeo-7-16" id="sinjoro-tadeo-7-16">*</a> — Razilo pepis: “Bona regularo!<span class="m dekstre">210</span> <br> Kial skribi, difekti inkon? — En ĉi loko<br> Nun ligi konfederon volas nobelaro?<br> Marŝalo — nia <span class="nomo" lang="und" title="Ne-Esperanta nomo. Lingvo: nespecifita">Macjek</span>, estr-bastono — vergo!”<br> “Vivu, kriis Baptisto, surpreĝeja Koko!”<br> Oni respondis: “Vivu majstroj de aspergo!”</p>

 <div id="noto-sinjoro-tadeo-7-16" class="noto "> <a class="noto" href="#sinjoro-tadeo-7-16">*</a> Vortoj sone-imitantaj la skermadon.</div>

 <p id="dj430">Meze mallaŭtigate, flanke bruis krioj:<br> Konsilo dispartiĝis, estis du partioj.<br> <span class="nomo" lang="und" title="Ne-Esperanta nomo. Lingvo: nespecifita">Buĥman</span> kriis: “Konsenton ne laŭdi, jen mia<br> Sistemo!” — “Ne permesas mi!” kriis alia.<br> En angul’ oni jesas. Fine voĉo tuba<span class="m dekstre">220</span> <br> Aŭdiĝis de veninta nobelo <span class="nomo" lang="und" title="Ne-Esperanta nomo. Lingvo: nespecifita">Skoluba</span>:</p>

 <p id="dj431">“He sinjoroj Dobĵinaj! kion vi komencas?<br> Nin senigi de nia rajto vi intencas?<br> Invitante el nia nobelar’-ejeto,<br> (Invitis nin Ŝlosisto Fendulo Moŝteto)<br> Oni diris, aferoj estas okazontaj,<br> Ne Dobĵinon, sed tutan distrikton tuŝontaj,<br> Tut-nobelaron; ankaŭ Vermo murmuretis,<br> Kvankam neniam finis, ĉiam balbutetis,<br> Malklare parolante. — Fine de aferoj,<span class="m dekstre">230</span> <br> Ni kunvenis, najbarojn vokis kurieroj:<br> Ĉeestas jen ĉi-tie, krom Dobĵinaj viaj,<br> Ĉirkaŭ ducent diversaj nobeloj aliaj;<br> Do ĉiuj ni konsilu! Se baston’ marŝala<br> Necesas, ĉiuj voĉu, ĉiu voĉ’ — egala.<br> Vivu egalo!”</p>

 <p id="dj432">Tiam du Terajeviĉoj,<br> Same kvar <span class="nomo" lang="und" title="Ne-Esperanta nomo. Lingvo: nespecifita">Stipulkovski</span>-j kaj tri Mickjeviĉoj<br> Krias: “Vivu egalo!” kiel li proponas.<br> <span class="nomo" lang="und" title="Ne-Esperanta nomo. Lingvo: nespecifita">Buĥman</span> vokis: “Konsento estos fin-pereo!”<br> La Aspergisto kriis: “Ni vin ne bezonas:<span class="m dekstre">240</span> <br> Vivu nia marŝalo, Mateoj-Mateo!<br> Prezidu!” — “Ni invitas!” krias Dobĵinanoj;<br> “Ni ne permesas!” vokas aliaj litvanoj.<br> Amas’ disiĝas, en du grupojn sin kolektas,<br> Kaj kapojn al du flankoj, kriante, direktas,<br> Tiuj: “Ni ne permesas!” — ĉi-tiuj: “Ni petas!”</p>

 <p id="dj433">Maljuna <span class="nomo" lang="und" title="Ne-Esperanta nomo. Lingvo: nespecifita">Macjek</span> sidas meze kaj kvietas,<br> Kaj sola lia kapo tute ne moviĝis.<br> Kontraŭ li la Baptisto staris, man-pendiĝis<br> Sur bastoneg’, kaj kapon, sur glob’ apogitan,<span class="m dekstre">250</span> <br> Turnis, kiel kukurbon, sur stango fiksitan,<br> Alterne sin antaŭen, posten balancante,<br> Kaj senĉese: “Aspergi, aspergi!” kriante.<br> Razileto laŭlonge ĉambron paŝ-mezuris,<br> De benko Aspergista al Matea kuris.<br> Kaj Verŝilo laŭlarĝe la ĉambron trairis,<br> De Dobĵinaj al fremdaj, ŝajne pac-inspiris;<br> Unu vokadis: “Razi!” — dua: “Verŝi!” tentis.<br> <span class="nomo" lang="und" title="Ne-Esperanta nomo. Lingvo: nespecifita">Macjek</span>, jam ekkoleris laŭ vid’, sed silentis.</p>

 <p id="dj434">Post kvaronhora bruo, en amas’ krianta,<span class="m dekstre">260</span> <br> Super kapojn elsaltis kolono brilanta:<br> Tio estis longega rapir’, kun larĝeco<br> De man-streĉo, kaj ambaŭ-flanke kun tranĉeco.<br> Laŭvide glav’ teŭtona, Nurnberg-ŝtal’ forĝita:<br> Ĉiuj silent-rigardis. Kiu glavon tenis?<br> Ne vidiĝis, sed oni tion tuj divenis:<br> Jen Fendil’! kaj leviĝis laŭt-krio subita:<br> “Vivu Fendulo! Vivu Sabruloj-juvelo,<br> Duonkapro, Moŝteto, Rembajlo nobelo!”</p>

 <p id="dj435">Baldaŭ Gervazo (estis li), trapremiĝinte<span class="m dekstre">270</span> <br> En mezon, kaj ĉirkaŭe per fendil’ fulminte,<br> Klinis ĝian akraĵon suben, kaj salute<br> Al <span class="nomo" lang="und" title="Ne-Esperanta nomo. Lingvo: nespecifita">Macjek</span> diris: “Vergon salutas Fendilo.<br> Frat-nobelar’ Dobĵina! kial por konsilo<br> Mi vin arigis, diros mi, neniel tute,<br> Kion fari; decidu, kiel vi deziras.<br> Delonge famo inter nobelejoj iras,<br> Ke grand-aĵoj okazos en mond-historio;<br> Pastro <span class="nomo" lang="und" title="Ne-Esperanta nomo. Lingvo: nespecifita">Robak</span> parolis, vi scias pri kio?”<br> — “Ni scias!” oni kriis. — “Bone. Laŭ regulo,<span class="m dekstre">280</span> <br> Sufiĉas, ke du vortojn ekaŭdu saĝulo;<br> Vere?” li diris. — “Vere!” — “Estro de francaro,<br> Diris Ŝlosist’, almarŝas ĉi-tien kaj caro;<br> Do milit’: car’ kun estro, kaj reĝo kun reĝo<br> Kap-batiĝos, jen estas de monarĥoj leĝo.<br> Kaj ni kviete sidos? Se grandul’ alian<br> Sufokos, ni sufoku etajn, ĉiu sian.<br> Ĉiuj supre, malsupre, ni interbatalos<br> Kaj hakos: tiam tuta kanajlaro falos<br> Kaj feliĉo florigos Respublikon nian.<span class="m dekstre">290</span> <br> Ĉu vere?” — “Vere, kvazaŭ el libro legite!”<br> “Vere, diris Baptisto, aspergu kaj kvite!”<br> “Mi ĉiam razi pretas”, aŭdiĝis Razilo;<br> “Nur konsentiĝu, petas afable Verŝilo,<br> Baptisto kaj Mateo! kiu — komandulo?”<br> Sed <span class="nomo" lang="und" title="Ne-Esperanta nomo. Lingvo: nespecifita">Buĥman</span> interrompis: “Konsentu stultulo;<br> Diskuto, por publika afer’, jen utilo.<br> Silenton!” — “Ni aŭskultas”. — “Gajne por decido,<br> Ŝlosisto opinias laŭ nova punkt-vido”.<br> “Jes, ekvokis Ŝlosisto, laŭ mia regulo,<span class="m dekstre">300</span> <br> Pri granda aĵo pensi devas granda ulo:<br> Imperiestro, reĝo, senat’, deputatoj.<br> Tielaĵoj fariĝas en <span class="nomo" lang="und" title="Ne-Esperanta nomo. Lingvo: nespecifita">Krakov</span> konvene,<br> Moŝtet’, aŭ en Varŝava, ne ĉi-tie, fratoj;<br> Konfeder-aktojn oni ne skribas kamene<br> Per kret’, ne sur vicino-ŝip’, sed pergamene.<br> Por skribi aktojn estas en Poluj’ skribuloj<a class="noto" title="Ligilo al “#noto-sinjoro-tadeo-7-17”" href="#noto-sinjoro-tadeo-7-17" id="sinjoro-tadeo-7-17">*</a><br> Kronaj kaj litvaj: tiel faris antaŭuloj.<br> Mia afero — fendi”. — “Plaŭd-aspergi plene.”<br> Aldonis Aspergisto. — “Kaj fari pikadon”<span class="m dekstre">310</span> <br> Kriis <span class="nomo" lang="und" title="Ne-Esperanta nomo. Lingvo: nespecifita">Bartek</span> Aleno, elpreninte spadon.</p>

 <div id="noto-sinjoro-tadeo-7-17" class="noto "> <a class="noto" href="#sinjoro-tadeo-7-17">*</a> Skribistoj (<span class="fremda" lang="und" title="Ne-Esperanta teksto. Lingvo: nespecifita">pisarze</span>), oficistoj en malnova Polujo, apartaj por la Krono kaj Litvo; ili laboris flanke de reĝoj kaj kancelieroj kaj kun ilia scio eldonis aktojn kaj diplomojn.</div>

 <p id="dj436">“Ĉiujn, finis Ŝlosisto, mi ateste prenas,<br> Ĉu Vermo ne parolis: antaŭ ol litvanojn<br> Vizitos <span class="nomo" lang="und" title="Ne-Esperanta nomo. Lingvo: nespecifita">Napoleon</span>, purigu kabanojn<br> De balaaĵo? Ĉiuj aŭdis, ĉu komprenas?<br> En distrikt’ — balaaĵo? Kiu ’as malica<br> Mortigint’ de bravulo? Farinte rabaĵon,<br> Kiu de heredulo forŝiras restaĵon?<br> Kiu li? Ĉu mi diru?” — “Fripono Soplica!”<br> Interrompis Verŝilo. — “Premegant’ ofica!”<span class="m dekstre">320</span> <br> Pepis Razil’, — Baptisto: “Svingi aspergilon!”<br> <span class="nomo" lang="und" title="Ne-Esperanta nomo. Lingvo: nespecifita">Buĥman</span>: “Se li perfidis, iru pendigilon!”<br> “<span class="fremda" lang="und" title="Ne-Esperanta teksto. Lingvo: nespecifita">Hejse</span>!” ekkriis ĉiuj, “hej, kontraŭ <span class="nomo" lang="und" title="Ne-Esperanta nomo. Lingvo: nespecifita">Soplica</span>!”</p>

 <p id="dj437">Sed Juĝiston kuraĝe Pruso ekdefendis<br> Kaj al nobeloj brakojn levitajn etendis:<br> “Sinjoroj fratoj! vee! je vundoj de Kristo!<br> Ĉu obsedita estas vi, sinjor’ Ŝlosisto?<br> Se li frenezan fraton havas, ekzilaton,<br> Ĉu tial oni punu la senkulpan fraton?<br> Jen kristane! En tio serĉu intrigaron<span class="m dekstre">330</span> <br> De Grafo… Ke Juĝisto premas nobelaron,<br> Ne vere! kiel estas? Vi mem, sen neceso,<br> Lin provokas; li serĉas pacon, kaj punaĵon<br> Pagante, li forcedas eĉ sian propraĵon.<br> Se Juĝisto kun Grafo estas en proceso,<br> Riĉuloj interŝiru: ĉu nia afero?<br> Juĝist’ — tiran’! Unua lia malpermeso:<br> Kampuloj ne kliniĝu antaŭ li ĝis tero,<br> Ĉar tio estas peko laŭ li. — Li afable<br> Kampulojn, mem mi vidis, sidigas ĉetable;<span class="m dekstre">340</span> <br> Pagas vilaĝ’-impostojn: ne laŭ Klecka moro,<br> Kie germane regas moŝt’ <span class="nomo" lang="und" title="Ne-Esperanta nomo. Lingvo: nespecifita">Buĥman</span> sinjoro.<br> Juĝist’ — perfida! Kune, de infim’<a class="noto" title="Ligilo al “#noto-sinjoro-tadeo-7-18”" href="#noto-sinjoro-tadeo-7-18" id="sinjoro-tadeo-7-18">*</a>, ni estis:<br> Honesta ido, sama ĝis hodiaŭ restis;<br> Polujon amas, polajn morojn li deziras<br> Konservi; moskvaj modoj al li ne ĝisiras.<br> El Prusuj’ revenante, lavi germanaĵon,<br> Mi kuras Soplicovon, kvazaŭ kern-polaĵon:<br> Sat-trinki kaj sat-spiri Patrujon! — Je Dio!<br> Mi — frat’ Dobĵina via, sed zorgos pri tio,<span class="m dekstre">350</span> <br> Ke, al Juĝist’, neniu faru maljustaĵon!<br> Grand-Polujo<a class="noto" title="Ligilo al “#noto-sinjoro-tadeo-7-19”" href="#noto-sinjoro-tadeo-7-19" id="sinjoro-tadeo-7-19">*</a> ne konas, fratoj, tian ordon:<br> Agrable rememori — spiriton! konkordon!<br> Per bagatel’, neniu konfuzis konsilon.”</p>

 <div id="noto-sinjoro-tadeo-7-18" class="noto "> <a class="noto" href="#sinjoro-tadeo-7-18">*</a> Plej malalta (unua komenca) klaso en lernejo.</div>

 <div id="noto-sinjoro-tadeo-7-19" class="noto "> <a class="noto" href="#sinjoro-tadeo-7-19">*</a> Vidu rimarkon sur <abbr>p.</abbr> 54<a class="noto" title="Ligilo al “#noto-sinjoro-tadeo-2-26”" href="#noto-sinjoro-tadeo-2-26">*</a>.</div>

 <p id="dj438">Ŝlosist’: “Ne bagatelo! fripon’ — pendigilon!”</p>

 <p id="dj439">Bruo kreskis. Ĵus <span class="nomo" lang="und" title="Ne-Esperanta nomo. Lingvo: nespecifita">Jankjel</span> aŭskulton atingis;<br> Li stariĝis sur benko, super kapojn svingis<br> Barbon kiel pajlfasko, pendantan ĝis zono;<br> Per dekstra man’ deprenis li sian vulp-ĉapon,<br> Per maldekstra jarmulkon<a class="noto" title="Ligilo al “#noto-sinjoro-tadeo-7-20”" href="#noto-sinjoro-tadeo-7-20" id="sinjoro-tadeo-7-20">*</a> alpremis sur kapon,<span class="m dekstre">360</span> <br> Post zon’ maldekstran metis, pasis al propono,<br> Per kolpak’ salutante malalte laŭ vico:</p>

 <div id="noto-sinjoro-tadeo-7-20" class="noto "> <a class="noto" href="#sinjoro-tadeo-7-20">*</a> Malsupra ĉapeto, ne deprenata de l’ kapo.</div>

 <p id="dj440">“Nu, sinjoroj Dobĵinaj! mi, judaĉo tia,<br> Nek frato, nek svatano estas de Soplico,<br> Tre ŝatinda sinjoro, bona, estro mia;<br> Estimon al Dobĵinaj Bartkoj, Mackoj! karaj<br> Kiel bonaj najbaroj, sinjoroj bonfaraj.<br> Malbone, se vi volas fari superforton<br> Al Juĝisto; ĉar povas batiĝon, bat-morton<br> Tio kaŭzi — kaj <span class="fremda" lang="und" title="Ne-Esperanta teksto. Lingvo: nespecifita">spravnik</span>? <span class="fremda" lang="und" title="Ne-Esperanta teksto. Lingvo: nespecifita">asesor</span>?… arestas.<span class="m dekstre">370</span> <br> Ĉe Soplico, vilaĝe, soldataro estas:<br> Jegroj!<a class="noto" title="Ligilo al “#noto-sinjoro-tadeo-7-21”" href="#noto-sinjoro-tadeo-7-21" id="sinjoro-tadeo-7-21">*</a> Asesor’ — dome: li fajfsignon faras,<br> Ili venas, intence kvazaŭ tie staras,<br> Kio sekvos? — Se moŝtoj atendas je franco,<br> La franco — malproksime, granda voj-distanco.<br> Mi — judo, pri militoj ne scias, sed vidis<br> En <span class="nomo" lang="und" title="Ne-Esperanta nomo. Lingvo: nespecifita">Bjelica</span><a class="noto" title="Ligilo al “#noto-sinjoro-tadeo-7-22”" href="#noto-sinjoro-tadeo-7-22" id="sinjoro-tadeo-7-22">*</a> judetojn, kiuj lime sidis;<br> Aŭdiĝas: francoj — apud <span class="nomo" lang="und" title="Ne-Esperanta nomo. Lingvo: nespecifita">Łososna</span><a class="noto" title="Ligilo al “#noto-sinjoro-tadeo-7-23”" href="#noto-sinjoro-tadeo-7-23" id="sinjoro-tadeo-7-23">*</a> rivero,<br> Kaj milit’ — en printempo, se estos en vero.<br> Nu, mi diras: Soplica dom’ — ne butiketo<span class="m dekstre">380</span> <br> Disprenebla, kaŝebla en veturileto.<br> Biendom’ ĝis printempo staros, ne veturos;<br> Juĝisto — ne farmanta judet’, ne forkuros:<br> Oni lin en printempo trovos kun facilo.<br> Nun disiru, kaj laŭta ne estu babilo<br> Pri tiu, kiu estis, tuta historio!<br> Al favoraj nobeloj mi havas nun peton:<br> Mia Sjora malgrandan vindis Jankjeleton,<br> Do mi regalas ĉiujn, grand-muzik’ ĉe tio!<br> Fajfiloj, violonoj, bas’, formas kapelon:<span class="m dekstre">390</span> <br> Moŝto <span class="nomo" lang="und" title="Ne-Esperanta nomo. Lingvo: nespecifita">Macjek</span> maljunan ŝatas trink-mielon,<br> Novan mazurkon; havas mi novajn mazurkojn,<br> Kaj mi instruis kanti ‘<span class="fremda" lang="und" title="Ne-Esperanta teksto. Lingvo: nespecifita">fejn</span>’ miajn ‘baĥurkojn’.”<a class="noto" title="Ligilo al “#noto-sinjoro-tadeo-7-24”" href="#noto-sinjoro-tadeo-7-24" id="sinjoro-tadeo-7-24">*</a></p>

 <div id="noto-sinjoro-tadeo-7-21" class="noto "> <a class="noto" href="#sinjoro-tadeo-7-21">*</a> Jegroj, ĉasistoj; vorto germana, uzata en rusa armeo.</div>

 <div id="noto-sinjoro-tadeo-7-22" class="noto "> <a class="noto" href="#sinjoro-tadeo-7-22">*</a> <span class="nomo" lang="und" title="Ne-Esperanta nomo. Lingvo: nespecifita">Bielica</span>, urbeto apud <span class="nomo" lang="und" title="Ne-Esperanta nomo. Lingvo: nespecifita">Njemen</span>.</div>

 <div id="noto-sinjoro-tadeo-7-23" class="noto "> <a class="noto" href="#sinjoro-tadeo-7-23">*</a> <span class="nomo" lang="und" title="Ne-Esperanta nomo. Lingvo: nespecifita">Łosośna</span>, alfluo de <span class="nomo" lang="und" title="Ne-Esperanta nomo. Lingvo: nespecifita">Njemen</span>.</div>

 <div id="noto-sinjoro-tadeo-7-24" class="noto "> <a class="noto" href="#sinjoro-tadeo-7-24">*</a> Infanoj, pola etiga formo laŭ hebrea “<span class="fremda" lang="und" title="Ne-Esperanta teksto. Lingvo: nespecifita">baĥur</span>” junulo; <span class="fremda" lang="und" title="Ne-Esperanta teksto. Lingvo: nespecifita">fein</span>, bele (germane).</div>

 <p id="dj441">De komune ŝatata <span class="nomo" lang="und" title="Ne-Esperanta nomo. Lingvo: nespecifita">Jankjel</span> elokvento<br> Trafis korojn. Leviĝis ĝoj-kria konsento;<br> Bru’ aplaŭda eĉ antaŭ la domon elkuris:<br> Kiam Gervaz’ Jankjelon per fendil’ mezuris.<br> Judo saltis amason. “For! kriis Ŝlosisto,<br> Fingrojn jud’ inter pordon ne puŝu! afero<br> Ne via! — Prus’, moŝteto! ĉar vi de Juĝisto<span class="m dekstre">400</span> <br> Kelk mizerajn vicinojn<a class="noto" title="Ligilo al “#noto-sinjoro-tadeo-7-25”" href="#noto-sinjoro-tadeo-7-25" id="sinjoro-tadeo-7-25">*</a> havas sur rivero,<br> Vi lin ŝirmas? pri via patro forgesante?<br> Horeŝkajn dudek ŝipojn al Prusuj’ konstante<br> Li flosis, do riĉiĝis kaj li kaj infanoj,<br> Kaj ĉiuj ĉeestantaj moŝtoj Dobĵinanoj.<br> Ĉiu aĝul’ memoras, kaj aŭdis junulo:<br> Tablestro ĉies patro estis, bonfarulo!<br> Kiu en Pinsk-bienoj havis plenrajtecon?<br> <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>! — Kalkulistoj? same! — Marŝalecon<a class="noto" title="Ligilo al “#noto-sinjoro-tadeo-7-26”" href="#noto-sinjoro-tadeo-7-26" id="sinjoro-tadeo-7-26">*</a><br> De bufed’ al neniu alia li fidis,<span class="m dekstre">410</span> <br> Nur al <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>-j; ĉie <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>jn vi vidis!<br> Li protektis dobĵinajn procesojn laŭ leĝo,<br> Por vi favoran panon klopodis ĉe reĝo,<br> Infanojn po sesdekoj lokis en konvikto<a class="noto" title="Ligilo al “#noto-sinjoro-tadeo-7-27”" href="#noto-sinjoro-tadeo-7-27" id="sinjoro-tadeo-7-27">*</a><br> Ĉe Piaroj, je sia kosto, vesto, vikto;<br> Plenaĝulojn promovis<a class="noto" title="Ligilo al “#noto-sinjoro-tadeo-7-28”" href="#noto-sinjoro-tadeo-7-28" id="sinjoro-tadeo-7-28">*</a> li per kosto sia.<br> Kaj pro kio? ĉar estis li najbaro via!<br> Hodiaŭ vi Soplican tuŝas limo-strion;<br> Kion bonan li faris al vi?”</p>

 <div id="noto-sinjoro-tadeo-7-25" class="noto "> <a class="noto" href="#sinjoro-tadeo-7-25">*</a> Vidu rimarkon sur <abbr>p.</abbr> 49<a class="noto" title="Ligilo al “#noto-sinjoro-tadeo-2-17”" href="#noto-sinjoro-tadeo-2-17">*</a>.</div>

 <div id="noto-sinjoro-tadeo-7-26" class="noto "> <a class="noto" href="#sinjoro-tadeo-7-26">*</a> Marŝaleco, administrado de l’ domo kaj servistaro.</div>

 <div id="noto-sinjoro-tadeo-7-27" class="noto "> <a class="noto" href="#sinjoro-tadeo-7-27">*</a> Piara konvikto, edukejo kaj instruejo, administrata de pastroj Piaroj, estis tiutempe plej bona instituto de publika edukado en Polujo. — Vikto, vivteno, nutraĵo.</div>

 <div id="noto-sinjoro-tadeo-7-28" class="noto "> <a class="noto" href="#sinjoro-tadeo-7-28">*</a> Promovi, antaŭenŝovi, levi sur pli altan pozicion.</div>

 <p id="dj442">— “Tut-nenion!<br> Vokis Verŝil’, ĉar li el nobelet’ devenas!<span class="m dekstre">420</span> <br> Nun plenbloviĝas, <span class="fremda" lang="und" title="Ne-Esperanta teksto. Lingvo: nespecifita">phu</span>, <span class="fremda" lang="und" title="Ne-Esperanta teksto. Lingvo: nespecifita">phu</span>, nazon alte tenas!<br> Mi lin al edzofesto petis de filino<br> Kaj trinkigis; li diris: ne trinkas sen fino<br> Mi, kiel vi nobeloj, funele! — Magnata<br> Pupet’, el marimonta<a class="noto" title="Ligilo al “#noto-sinjoro-tadeo-7-29”" href="#noto-sinjoro-tadeo-7-29" id="sinjoro-tadeo-7-29">*</a> farun’ delikata!<br> Ne trinkis; ni en gorĝon verŝas, do li krie:<br> Perfort’! Nu, el Verŝilo, mi enverŝos plie.”</p>

 <div id="noto-sinjoro-tadeo-7-29" class="noto "> <a class="noto" href="#sinjoro-tadeo-7-29">*</a> Plej delikata kaj plej bona faruno en la tuta lando, devenis el mueliloj en <span class="nomo" lang="und" title="Ne-Esperanta nomo. Lingvo: nespecifita">Marymont</span> apud Varsovio.</div>

 <p id="dj443">Baptisto kriis: “Mi lin aspergos, trompulon,<br> Por mia filo, kiu estis saĝa ido,<br> Nun stultiĝis, nomata estas <span class="nomo" lang="und" title="Ne-Esperanta nomo. Lingvo: nespecifita">Sak</span>,<a class="noto" title="Ligilo al “#noto-sinjoro-tadeo-7-30”" href="#noto-sinjoro-tadeo-7-30" id="sinjoro-tadeo-7-30">*</a> bovido,<span class="m dekstre">430</span> <br> Kaj kaŭze de Juĝisto iĝis li stultulo.<br> Mi diris: Soplicovon vi vagas pro kio?<br> Se mi vin tie kaptos, do gardu vin Dio!<br> Li al Zonjo ŝteliĝas ree tra l’ kanabo:<br> Mi kaptis lin kaj ŝiris je orel’ dolore;<br> Kaj li ploras, ploregas, kiel eta knabo:<br> Patro, mortigu, iros mi, li ĝemas plore —<br> Kial? — li diras: Zonjon mi amas! kaj ŝatas<br> Eĉ iom ŝin rigardi! Do mi lin kompatas<br> Kaj al Juĝisto: donu al Sako Zofion.<span class="m dekstre">440</span> <br> Li diras: tro malgranda, atendu jar-trion,<br> Kiel ŝi mem ekvolos. Fripon’, jam ŝin svatas<br> Al iu; mi al tiu edzofesto venos,<br> Per aspergil’ al ili edzoliton benos.”</p>

 <div id="noto-sinjoro-tadeo-7-30" class="noto "> <a class="noto" href="#sinjoro-tadeo-7-30">*</a> <span class="nomo" lang="und" title="Ne-Esperanta nomo. Lingvo: nespecifita">Sak</span>, bovida ledo, sinonimo de stultulo.</div>

 <p id="dj444">“Kaj ĉi kanajlo, vokis Ŝlosisto, regadu<br> Kaj sinjorojn, pli bonajn ol li, ruinadu?<br> Kaj Horeŝkoj-memoro, nom’ pereos fine!<br> Kie dankem’ en mondo? forestas Dobĵine!<br> Fratoj! batalon volas vi kun car’ multpova,<br> Kaj vi timas militon kun dom’ Soplicova?<span class="m dekstre">450</span> <br> Timas turon! Ĉu iun mi al raboj sendas?<br> Dio gardu! Ne, fratoj! mi leĝon defendas;<br> Graf’ ja gajnis, obtenis dekretojn, atendas<br> Nur ilian ekzekvon!<a class="noto" title="Ligilo al “#noto-sinjoro-tadeo-7-31”" href="#noto-sinjoro-tadeo-7-31" id="sinjoro-tadeo-7-31">*</a> Laŭ malnovaj moroj<br> La dekreton plenumis nobeloj sinjoroj<br> Kaj precipe <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>-j, do iĝis famuloj<br> En Litvo! Ja tut-sole Dobĵinaj bravuloj<br> Batalis, ĉe invado Miska, kun moskvuloj,<br> Kiujn algvidis rusa ĉefo <span class="nomo" lang="und" title="Ne-Esperanta nomo. Lingvo: nespecifita">Vojniloviĉ</span>,<br> Kun fripono, amiko, <span class="nomo" lang="und" title="Ne-Esperanta nomo. Lingvo: nespecifita">Volk</span> el <span class="nomo" lang="und" title="Ne-Esperanta nomo. Lingvo: nespecifita">Logomoviĉ</span>.<span class="m dekstre">460</span> <br> Vi memoras: ni prenis <span class="nomo" lang="und" title="Ne-Esperanta nomo. Lingvo: nespecifita">Volk</span> en arestejon<br> Kaj kondukis, pendigi sur trab’, en garbejon,<br> Kiel kampul’-tiranon, serviston de caro;<br> Sed Volkon ekkompatis stulta kampularo!<br> (Mi lin ankoraŭ rosti sur fendilo volas).<br> Pri multaj grand-invadoj mi eĉ ne parolas,<br> El kiuj ni nobele-konvene eliris,<br> Profiton, ĝeneralan aplaŭdon akiris!<br> Kaj hodiaŭ? Najbaro Grafo vane penas<br> Fini sian proceson, dekretojn obtenas:<span class="m dekstre">470</span> <br> Neniu volas helpi al orf’ mizerulo!<br> De Tablestro, nutrinta milojn, heredulo<br> Jam ne havas amikojn, krom Ŝlosist’ kastela<br> Kaj jen ĉi-tiu mia fendilo fidela!”</p>

 <div id="noto-sinjoro-tadeo-7-31" class="noto "> <a class="noto" href="#sinjoro-tadeo-7-31">*</a> Ekzekvi, plenumi juĝe.</div>

 <p id="dj445">“Kaj aspergilon! diris Baptist’. Gervazeto,<br> Mi — kun vi, dum en mano plaŭdos plaŭdileto.<br> Du estas du! Je Dio! Gervazo, vi brave<br> Sabras, do mi aspergos kaj vi hakos glave:<br> Kaj tiel: <span class="fremda" lang="und" title="Ne-Esperanta teksto. Lingvo: nespecifita">ŝaĥ</span>, <span class="fremda" lang="und" title="Ne-Esperanta teksto. Lingvo: nespecifita">maĥ</span>, <span class="fremda" lang="und" title="Ne-Esperanta teksto. Lingvo: nespecifita">plusk</span>, <span class="fremda" lang="und" title="Ne-Esperanta teksto. Lingvo: nespecifita">plask</span>!<a class="noto" title="Ligilo al “#noto-sinjoro-tadeo-7-32”" href="#noto-sinjoro-tadeo-7-32" id="sinjoro-tadeo-7-32">*</a> anstataŭ babilo!”</p>

 <div id="noto-sinjoro-tadeo-7-32" class="noto "> <a class="noto" href="#sinjoro-tadeo-7-32">*</a> <span class="fremda" lang="und" title="Ne-Esperanta teksto. Lingvo: nespecifita">Plusk</span>, <span class="fremda" lang="und" title="Ne-Esperanta teksto. Lingvo: nespecifita">plask</span>, vortoj sone-imitantaj plaŭdadon, laŭ originalo.</div>

 <p id="dj446">“Vi Bartkon ne forpelos, diris la Razilo;<span class="m dekstre">480</span> <br> Do kion vi sapumos, mi razos tut-glate.”<br> — “Kaj mi, diris Verŝilo, kune iros frate,<br> Se ili ne konsentas pri marŝalo ia;<br> Mi lasu voĉ-globeton! Jen globet’ alia!<br> — Li tintis per prenitaj el poŝo kugletoj —<br> Jen globetoj! Juĝiston per ĉiuj globetoj!”<br> — “Al vi, vokis <span class="nomo" lang="und" title="Ne-Esperanta nomo. Lingvo: nespecifita">Skołuba</span>, al vi ni aliĝas!”<br> — “Kun vi, kriis nobeloj, ni ankaŭ kuniĝas!<br> Vivu Horeŝkoj! Duon-kaproj! en ofico<br> Vivu Ŝlosist’ Rembajlo! Hej, kontraŭ Soplico!”<span class="m dekstre">490</span> </p>

 <p id="dj447">Kaj tiel ĉiuj sekvis Gervaz’-elokventon,<br> Ĉar al Ĵuĝisto havis jam ofendosenton,<br> Kutiman ĉe najbaroj: domaĝo per brutoj,<br> Elhako de arbaro, pri limo disputoj.<br> Unujn koler’, aliajn envio instigis<br> Kontraŭ riĉa Juĝisto: ĉiujn konsentigis<br> Malamo. Al Ŝlosisto leviĝas palaŝoj,<br> Bastonoj. —</p>

 <p id="dj448">Tiam <span class="nomo" lang="und" title="Ne-Esperanta nomo. Lingvo: nespecifita">Macjek</span>, ĝis nun nubigita<br> Kaj senmova, leviĝis kaj per gravaj paŝoj<br> Iris mezon; ĉe koksoj mane-apogita,<span class="m dekstre">500</span> <br> Antaŭ sin rigardante, kapon balancante,<br> Li prenis voĉon, ĉiun vorton parolante<br> Kun halto kaj akcento: “Ho stultaj! ho stultaj!<br> Vi stultaj! Kulpa estos unu, pentos multaj!<br> Dum Poluj’-revivigon koncernis konsilo<br> Kaj publik-bonon, bruis malpaca babilo;<br> Ne estis eblo, stultaj, opinion diri,<br> Nek, por elekti super vi ĉefestron, ordo;<br> Tamen, stultaj! se iu volas vin inspiri<br> Per personaj rankoroj, stultaj, tuj konkordo!<span class="m dekstre">510</span> <br> Do, for, for! ĉar mi, <span class="nomo" lang="und" title="Ne-Esperanta nomo. Lingvo: nespecifita">Macjek</span>, vin je milionoj,<br> Centmiloj, veturiloj, bareloj, furgonoj<a class="noto" title="Ligilo al “#noto-sinjoro-tadeo-7-33”" href="#noto-sinjoro-tadeo-7-33" id="sinjoro-tadeo-7-33">*</a><br> Da diabloj!!!”</p>

 <div id="noto-sinjoro-tadeo-7-33" class="noto "> <a class="noto" href="#sinjoro-tadeo-7-33">*</a> Ŝarĝa veturigilo.</div>

 <p id="dj449">Silentis ĉiuj, fulm-trafite;<br> Sed kriego leviĝis antaŭ dom’ subite:<br> “Vivu Graf’!” Li enrajdis korton de Mateo,<br> Mem armita, armite sekvis dek ĵokeoj.<br> Grafo, en nigra vesto, sidis sur-ĉevale:<br> Sur vest’ — nuksokolora mantel’, laŭ itale<br> Tre larĝa, sen manikoj, kiel grand-tegaĵo,<br> Ĉe kol’ bukite, falis ŝultrojn per faldaĵo;<span class="m dekstre">520</span> <br> Li havis rond-ĉapelon kun plumo, kaj spadon<br> En man’ turnante, faris ĉirkaŭ-salutadon:</p>

 <p id="dj450">“Vivu Graf’! oni kriis, kun li vivon, morton!”<br> Nobelar’, tra fenestroj, rigardis en korton<br> Kaj, post Ŝlosist’, premiĝis ĉiam pli al pordo.<br> Ŝlosist’ eliris, sekvis amaso sen ordo.<br> <span class="nomo" lang="und" title="Ne-Esperanta nomo. Lingvo: nespecifita">Macjek</span> reston elpelis, pord-riglon ektiris<br> Kaj, tra fenestr’, ankoraŭ foje: “Stultaj!” diris.</p>

 <p id="dj451">Dume kun Graf’ nobeloj drinkejon eniris.<br> Gervaz’ malnova-more faris la disponojn:<span class="m dekstre">530</span> <br> Do, al si doniginte tri kontuŝo-zonojn,<br> Sur ili tri barelojn el drinkeja kelo<br> Eligas: da biero, brando kaj mielo.<br> Malŝtopite, trinkaĵoj ŝprucis tri-torente:<br> Sukcene, karneole kaj blanke-arĝente,<br> Kaj supre per triobla ĉielark’ radias,<br> Zum-falas cent pokalojn, cent glasojn. Bruante,<br> La nobelaro trinkas, al Graf’ dezirante<br> Cent jarojn; ĉiuj “<span class="fremda" lang="und" title="Ne-Esperanta teksto. Lingvo: nespecifita">Hejse</span> je Soplico!” krias.</p>

 <p id="dj452"><span class="nomo" lang="und" title="Ne-Esperanta nomo. Lingvo: nespecifita">Jankjel</span> sen sel’ forrajdis kaŝe. Pruso volis,<span class="m dekstre">540</span> <br> Ne aŭskultite, kvankam li saĝe parolis,<br> Forkuri; oni sekvis lin krie: perfidis.<br> <span class="nomo" lang="und" title="Ne-Esperanta nomo. Lingvo: nespecifita">Mickjeviĉ</span> staris fore, silente: sed vidis<br> Nobelar’ el mieno lia, ke konspiras<br> Li ankaŭ; do al sabroj! Li skerme reniras,<br> Jam vundita; premite al bariloj, haltas;<br> Sed <span class="nomo" lang="und" title="Ne-Esperanta nomo. Lingvo: nespecifita">Zan</span> kaj tri Ĉeĉotoj<a class="noto" title="Ligilo al “#noto-sinjoro-tadeo-7-34”" href="#noto-sinjoro-tadeo-7-34" id="sinjoro-tadeo-7-34">*</a> al li helpe-saltas.<br> Oni batalhaltigis, sed, dum ĉi ribelo,<br> Du estis man-tranĉitaj, unu ĉe orelo.<br> Resto — sur selojn!</p>

 <div id="noto-sinjoro-tadeo-7-34" class="noto "> <a class="noto" href="#sinjoro-tadeo-7-34">*</a> <span class="nomo" lang="und" title="Ne-Esperanta nomo. Lingvo: nespecifita">Zan</span> kaj <span class="nomo" lang="und" title="Ne-Esperanta nomo. Lingvo: nespecifita">Czeczot</span> estis universitataj kolegoj kaj amikoj de l’ poeto, do li metas ĉi-tie iliajn nomojn apud la sia.</div>

 <p id="dj453">Graf’ kaj Gervazo disponas,<span class="m dekstre">550</span> <br> Ordigas, kaj armilojn, ordonojn, disdonas.<br> Fine ĉiuj, tra longa Dobĵina strat-vico,<br> Forgalopis, kriante: “<span class="fremda" lang="und" title="Ne-Esperanta teksto. Lingvo: nespecifita">Hejse</span>, je Soplico!”</p>

 </div>

 <div class="chapitro" id="sinjoro-tadeo-8"> <h3 id="dj454">Libro <span class="num" title="">VIII</span>.</h3> <p id="dj455">Invado.</p>

 <p id="dj456">Astronomio de <span class="nomo" lang="und" title="Ne-Esperanta nomo. Lingvo: nespecifita">Vojski</span>. — Rimarko de Ĉambelano pri kometoj. — Mistera sceno en ĉambro de Juĝisto. — Tadeo, volante lerte malimpliki sin, falas en grandajn embarasojn. — Nova <span class="nomo" lang="und" title="Ne-Esperanta nomo. Lingvo: nespecifita">Dido</span>. — Invado. — Lasta vokista protestado. — Grafo konkiras Soplicovon. — Sturmo kaj buĉo. — Gervazo kiel kelestro. — Invada festeno.</p>

 <p id="dj457">Antaŭ tempesto estas mallaŭta momento:<br> Nubo super hom-kapojn transfluginte, haltas,<br> Minac-vizaĝe spiron retenas de vento,<br> Silentas, fulm-okule teron ĉirkaŭ-saltas,<br> Signante lokojn, tondre-batotajn laŭ vico:<br> Tia silent’-momento — en dom’ de Soplico;<br> Kaj, kvazaŭ antaŭsente de stranga apero,<br> Buŝoj mutas, spiritojn levis revoj-sfero.</p>

 <p id="dj458">Post vespermanĝ’ Juĝisto kun gastoj eliras<br> Antaŭ domon kaj ĝui vesperon deziras,<span class="m dekstre">10</span> <br> Sidiĝas sur pordsojla, herbkovra sterneto;<br> Malserene, mallaŭte tuta societo<br> Rigardas al ĉielo, kiu malaltiĝas,<br> Malvastiĝas kaj ŝajne al ter’ proksimiĝas,<br> Ĝis ambaŭ sub vualon sin kaŝas vesperan,<br> Kaj, kiel geamatoj, parolon misteran<br> Komencas, klarigante sentojn per tenataj<br> Sopiroj, flustroj, vortoj duone dirataj.<br> Strangan vesper’-muzikon formas tiu bruo.</p>

 <p id="dj459">Komencis ĝin, ĝemante en mansard’, noktuo.<span class="m dekstre">20</span> <br> Vespertoj flugas, flustre per molaj flugbatoj,<br> Al domo, kie lumas fenestro-vitraĵoj;<br> Svarmas noktpapilioj, laŭ vespertoj fratoj,<br> Allogate de blankaj virino-vestaĵoj,<br> Precipe tedas Zonjon, vizaĝeton batas<br> Kaj de hel-okuletoj ŝiaj allogatas.<br> Insektoj, kolektite ronde en aero,<br> Turniĝas, ludas kiel harmoniko-sfero.<a class="noto" title="Ligilo al “#noto-sinjoro-tadeo-8-1”" href="#noto-sinjoro-tadeo-8-1" id="sinjoro-tadeo-8-1">*</a><br> Zonja orelo aŭdas, inter mil bruuloj,<br> Muŝ-akordon kun falsa duonton’ de kuloj.<span class="m dekstre">30</span> </p>

 <div id="noto-sinjoro-tadeo-8-1" class="noto "> <a class="noto" href="#sinjoro-tadeo-8-1">*</a> Harmoniko, ĉi-tie muzika instrumento, konsistanta el vitraj diskoj kaj rulo (aŭ sfero), kiu, turniĝante kaj tuŝante disketojn, eldonas sonojn.</div>

 <p id="dj460">Kampe koncert’ vespera ĵus komencis ordon;<br> La muzikistoj finis instrument’-agordon.<br> Trifoje kriis kreko, herb-violonisto,<br> El marĉoj lin sekundas botaŭro, basisto.<br> Jam skolopoj, flirtinte supren, volviĝante,<br> Blekas refoje, kvazaŭ tamburon batante.</p>

 <p id="dj461">Post muŝ-susuroj, birdo-krioj, por finalo,<br> Du-ĥore du lagetoj aŭdiĝas en valo,<br> Kiel kaŭkazo-monta ensorĉita lago,<br> Dum-vespere ludanta, silenta dum tago.<span class="m dekstre">40</span> <br> Unu, klar-akva, havis bordon sabloplenan,<br> El brusto donis ĝemon mallaŭtan, solenan;<br> Dua, kun kota fundo, el faringo sia<br> Respondis per kriego malĝoje-pasia:<br> En ambaŭ ĉi lagetoj kantis ranoj-hordoj.<br> Ambaŭ ĥoroj konsentis en du grand-akordoj:<br> Tiu fortege sonis, ĉi mallaŭte spiras,<br> Tiu kvazaŭ lamentas, ĉi tiu sopiras.<br> Trans kampoj inter ambaŭ sonas kunparolo,<br> Kiel altern-ludantaj harpoj de Eolo.<a class="noto" title="Ligilo al “#noto-sinjoro-tadeo-8-2”" href="#noto-sinjoro-tadeo-8-2" id="sinjoro-tadeo-8-2">*</a><span class="m dekstre">50</span> </p>

 <div id="noto-sinjoro-tadeo-8-2" class="noto "> <a class="noto" href="#sinjoro-tadeo-8-2">*</a> Harpo de Eolo, korda instrumento muzika kiun tonigas ekblovoj de vento.</div>

 <p id="dj462">Krepusk’ densiĝis. Brilis nur el saliketoj,<br> Ĉe l’ river’, lup-okuloj kiel kandeletoj.<br> Ĉe horizonto-randoj malvastaj, pli fore,<br> Paŝtistaj nokto-fajroj ie flamas ore.<br> Fine luno arĝentan torĉon ekbruligis,<br> El bosk’ irante, teron, ĉielon lumigis,<br> Kiuj nun, el krepusko duon-malkovrate,<br> Apude dormis, kiel geedzoj beate:<br> Ĉielo, pura-brake, ĉirkaŭis silente<br> Bruston de tero, kiu lumas lun-arĝente.<span class="m dekstre">60</span> </p>

 <p id="dj463">Jam, kontraŭ luno, stelo unu, dua, tria…<br> Jam palpebrumas milo, milion’ ilia.<br> <span class="nomo" lang="und" title="Ne-Esperanta nomo. Lingvo: nespecifita">Kastor</span> kun frato <span class="nomo" lang="und" title="Ne-Esperanta nomo. Lingvo: nespecifita">Polluks</span> brilas fronte, hele,<br> Nomitaj iam slave: <span class="nomo" lang="und" title="Ne-Esperanta nomo. Lingvo: nespecifita">Lele</span> kaj <span class="nomo" lang="und" title="Ne-Esperanta nomo. Lingvo: nespecifita">Polele</span>;<a class="noto" title="Ligilo al “#noto-sinjoro-tadeo-8-3”" href="#noto-sinjoro-tadeo-8-3" id="sinjoro-tadeo-8-3">*</a><br> Ilia nom’ vulgara nun estas alia:<br> Unu nomiĝas Litvo, dua — Krono nia.</p>

 <div id="noto-sinjoro-tadeo-8-3" class="noto "> <a class="noto" href="#sinjoro-tadeo-8-3">*</a> La steloj estas hodiaŭ nomataj “Ĝemeloj” (dunaskitoj).</div>

 <p id="dj464">Plu brilas du teleroj de Pesil’ ĉiela:<br> Sur ili, dum kreado, (laŭ diro fabela),<br> Dio pesis laŭvice planedojn kaj teron,<br> Antaŭ ol ilin puŝis en abism’-aeron,<span class="m dekstre">70</span> <br> Poste oran pesilon fiksis sur ĉielon:<br> Homoj havis por siaj pesiloj modelon.</p>

 <p id="dj465">Norde briligas rondo de Kribril’<a class="noto" title="Ligilo al “#noto-sinjoro-tadeo-8-4”" href="#noto-sinjoro-tadeo-8-4" id="sinjoro-tadeo-8-4">*</a> stelaron,<br> Tra kiu Dio kribris sekalan grajnaron,<br> El ĉielo ĵetante ĝin al patr’ unua,<br> Elpelita, por pekoj, el ĝardeno ĝua.</p>

 <div id="noto-sinjoro-tadeo-8-4" class="noto "> <a class="noto" href="#sinjoro-tadeo-8-4">*</a> Kribrilo, konstelacio nomata “Harplektaĵo de Bereniko”.</div>

 <p id="dj466">Davida veturilo<a class="noto" title="Ligilo al “#noto-sinjoro-tadeo-8-5”" href="#noto-sinjoro-tadeo-8-5" id="sinjoro-tadeo-8-5">*</a> iom pli levita,<br> Long-timone al polus-stelo ’as turnita;<br> Pri veturilo scias litvanoj maljunaj:<br> Ĝin malĝuste Davida nomas homoj nunaj,<span class="m dekstre">80</span> <br> Ĉar ĝi estas Anĝela. <span class="nomo" lang="und" title="Ne-Esperanta nomo. Lingvo: nespecifita">Lucifer</span><a class="noto" title="Ligilo al “#noto-sinjoro-tadeo-8-6”" href="#noto-sinjoro-tadeo-8-6" id="sinjoro-tadeo-8-6">*</a> sin lokis<br> Sur ĝin, kiam li Dion al lukto provokis;<br> Tra laktvojo li kuris en ĉielan sferon,<br> Sed <span class="nomo" lang="und" title="Ne-Esperanta nomo. Lingvo: nespecifita">Miĥael</span> deĵetis el ĝi Luciferon.<br> Nun difektite, kuŝas ĝi inter stelaro;<br> Ĉefanĝel’ ne permesas je ĝia riparo.</p>

 <div id="noto-sinjoro-tadeo-8-5" class="noto "> <a class="noto" href="#sinjoro-tadeo-8-5">*</a> Davida veturilo, konstelacio nomata de astronomo “Granda Urso”.</div>

 <div id="noto-sinjoro-tadeo-8-6" class="noto "> <a class="noto" href="#sinjoro-tadeo-8-6">*</a> Satano, ĉefdiablo.</div>

 <p id="dj467">La maljunaj litvanoj scias ankaŭ tion,<br> (De rabenoj, laŭdire, preninte la scion)<br> Ke tiu zodiaka Drako longa, dika,<br> Ĉiele volviĝanta per stelar’ artika,<span class="m dekstre">90</span> <br> Kiun Serpent’ erare baptis astronomo,<br> Estas fiŝo: <span class="nomo" lang="und" title="Ne-Esperanta nomo. Lingvo: nespecifita">Levjatan</span> — ĝia vera nomo.<br> Dum diluvo ĝi loĝis maroj-profundaĵon,<br> Akvo-manke ĝi mortis; sur ĉiel’-volbaĵon,<br> Pro vidindec’, por fari memoraĵ’-ateston,<br> Anĝeloj elpendigis la malvivan reston.<br> Same en <span class="nomo" lang="und" title="Ne-Esperanta nomo. Lingvo: nespecifita">Mir</span>-preĝejo estas pendigitaj<a class="noto" title="Ligilo al “#noto-sinjoro-tadeo-8-7”" href="#noto-sinjoro-tadeo-8-7" id="sinjoro-tadeo-8-7">*</a><br> Grandegulaj tibioj kaj ripoj fositaj.</p>

 <div id="noto-sinjoro-tadeo-8-7" class="noto "> <a class="noto" href="#sinjoro-tadeo-8-7">*</a> Estis la kutimo pendigi en preĝejoj la elfositajn skeletojn, kiuj, laŭ opinio de l’ popolo, estis ostoj de grandeguloj. — <span class="nomo" lang="und" title="Ne-Esperanta nomo. Lingvo: nespecifita">Mir</span>, urbo en Litvo.</div>

 <p id="dj468">Tiel rakontis <span class="nomo" lang="und" title="Ne-Esperanta nomo. Lingvo: nespecifita">Vojski</span> pri stel-historio;<br> Li konis ĝin el libroj kaj el tradicio.<span class="m dekstre">100</span> <br> Maljunulo jam vidis malforte vespere:<br> Pri ĉielo ne helpus okulvitro lia;<br> Sed stelo-formojn, nomojn li konis parkere<br> Kaj montris fingre lokojn de vetur’ ilia.</p>

 <p id="dj469">Hodiaŭ ne atentis iu al babilo<br> Pri Pesilo-teleroj, Drako aŭ Kribrilo.<br> Ĉies okulojn, penson, nova gast’ altiris,<br> Kiu ekde nelonge sur ĉiel’ vojiris:<br> <em>Kometo de unua grando, forto hela,<a class="noto" title="Ligilo al “#noto-sinjoro-tadeo-8-8”" href="#noto-sinjoro-tadeo-8-8" id="sinjoro-tadeo-8-8">*</a></em><br> Kuris de okcidento al nordo ĉiela,<span class="m dekstre">110</span> <br> Sang-okule malplenan kaleŝon mezuris,<br> Kvazaŭ ĝin post <span class="nomo" lang="und" title="Ne-Esperanta nomo. Lingvo: nespecifita">Lucifer</span> ekokupi kuris,<br> Per trenaĵo envolvis ĉielo-trionon,<br> Kvazaŭ rete forŝovis steloj-milionon,<br> Kaj ilin posttrenante, mem per kapo celon<br> Mezuras norde, rekte en polusan stelon.</p>

 <div id="noto-sinjoro-tadeo-8-8" class="noto "> <a class="noto" href="#sinjoro-tadeo-8-8">*</a> Memorinda kometo el <abbr>j.</abbr> 1811.</div>

 <p id="dj470">Litva popol’ rigardis stranga-antaŭsente<br> Ĉiunokte miraklon tiun firmamente,<br> Kaj malbonon aŭguris el ĝi kaj aliaj<br> Signoj: tro ofte birdoj, malbon’-antaŭkriaj,<span class="m dekstre">120</span> <br> Akrigis, sur malplenaj kampoj ariĝante,<br> Bekojn, kvazaŭ kadavrojn tie atendante.<br> Oni vidis, ke hundoj ofte kavojn faris,<br> Terure hurlis, kvazaŭ morton antaŭflaris,<br> Malsat’-, milit-aŭgure; arbaristoj vidis,<br> Kiel pest-virgulino tra tombej’ rapidis,<br> Kiu frunte plej altajn arb-suprojn atingis<br> Kaj en maldekstra mano sangan tukon svingis.</p>

 <p id="dj471">Divers-konkludojn formis, apud palisaro,<br> Laborestro, veninta kun tag-raportaro,<span class="m dekstre">130</span> <br> Kaj spez-skribisto, flustre kun la ekonomo.</p>

 <p id="dj472">Ĉambelan’, inter gastoj, sur sojl’ antaŭ domo,<br> Interrompis parolojn, mem parolos nune:<br> Lia grand-tabakujo ekbrilis ĉe-lune,<br> (Tuta el pura oro, briliant’-kadreto;<br> Meze, post vitro, reĝa Stanislav-portreto).<br> Li sonigis ĝin fingre, flarumis kaj diris:<br> “Sinjor’ Tade’, pri steloj vi al ni inspiris<br> Eĥe, kion vi devis en lernej’ aŭskulti.<br> Pri miraklo mi ŝatas simplulojn konsulti.<span class="m dekstre">140</span> <br> Mi, pri astronomio, aŭskultis dujaron<br> En Vilno, kie riĉa sinjorino, saĝa<br> <span class="nomo" lang="und" title="Ne-Esperanta nomo. Lingvo: nespecifita">Puzina</span>,<a class="noto" title="Ligilo al “#noto-sinjoro-tadeo-8-9”" href="#noto-sinjoro-tadeo-8-9" id="sinjoro-tadeo-8-9">*</a> el enspezo ducent-hom-vilaĝa,<br> Teleskopojn aĉeti igis kaj vitraron;<br> Pastro <span class="nomo" lang="und" title="Ne-Esperanta nomo. Lingvo: nespecifita">Poĉobut</span>,<a class="noto" title="Ligilo al “#noto-sinjoro-tadeo-8-10”" href="#noto-sinjoro-tadeo-8-10" id="sinjoro-tadeo-8-10">*</a> fama vir’, observatoro,<br> De tut-Akademio li estis rektoro,<br> Fine lasis katedron priastronomian,<br> Revenis monaĥejon, silent-ĉelon sian,<br> Tie mortis. Mi konas, ne sole laŭ nomo,<br> <span class="nomo" lang="und" title="Ne-Esperanta nomo. Lingvo: nespecifita">Snjadecki</span>-n,<a class="noto" title="Ligilo al “#noto-sinjoro-tadeo-8-11”" href="#noto-sinjoro-tadeo-8-11" id="sinjoro-tadeo-8-11">*</a> viron saĝan, kvankam li mondano.<span class="m dekstre">150</span> <br> Jen planedon, kometon, ĉiu astronomo<br> Tiel rigardas, kiel karoson<a class="noto" title="Ligilo al “#noto-sinjoro-tadeo-8-12”" href="#noto-sinjoro-tadeo-8-12" id="sinjoro-tadeo-8-12">*</a> urbano:<br> Scias, ke rezidejon reĝan ĝi veturas,<br> Aŭ trans limon, tra urbaj barieroj, kuras.<br> Kiu veturis? kion kun reĝo parolis?<br> Ĉu reĝo pacon sendis? aŭ militon volis?<br> Oni eĉ ne demandas. Mi memoras tion,<br> Kiam <span class="nomo" lang="und" title="Ne-Esperanta nomo. Lingvo: nespecifita">Branicki</span><a class="noto" title="Ligilo al “#noto-sinjoro-tadeo-8-13”" href="#noto-sinjoro-tadeo-8-13" id="sinjoro-tadeo-8-13">*</a> iris en karos’ Jassion;<a class="noto" title="Ligilo al “#noto-sinjoro-tadeo-8-14”" href="#noto-sinjoro-tadeo-8-14" id="sinjoro-tadeo-8-14">*</a><br> Malhonestan karoson, da Targoviculoj<br> Trenaĵo sekvis, kiel kometon: Kampuloj,<span class="m dekstre">160</span> <br> Kvankam en publikaĵoj ili ne part-prenis,<br> El trenaĵo perfido-aŭguron divenis.<br> Ĉi-kometon popolo nomas balailo,<br> Diras, ke balaata estos miloj-milo.”</p>

 <div id="noto-sinjoro-tadeo-8-9" class="noto "> <a class="noto" href="#sinjoro-tadeo-8-9">*</a> <span class="nomo" lang="und" title="Ne-Esperanta nomo. Lingvo: nespecifita">Puzyna</span>, Elizabeto, fama fondintino kaj subtenantino de la astronomia observatorio en Vilno, <abbr>mort.</abbr> 1767.</div>

 <div id="noto-sinjoro-tadeo-8-10" class="noto "> <a class="noto" href="#sinjoro-tadeo-8-10">*</a> Pastro <span class="nomo" lang="und" title="Ne-Esperanta nomo. Lingvo: nespecifita">Poczobut</span> <span class="nomo" lang="und" title="Ne-Esperanta nomo. Lingvo: nespecifita">Odolanicki</span>, <abbr>nask.</abbr> 1728, fama astronomo pola, eldonis verkon “Pri zodiako en <span class="nomo" lang="und" title="Ne-Esperanta nomo. Lingvo: nespecifita">Dendera</span>”, kaj li kunhelpis per siaj astronomiaj observoj al <span class="nomo" lang="und" title="Ne-Esperanta nomo. Lingvo: nespecifita">Lalande</span> ĉe liaj kalkuloj pri rondiro de luno. <span class="nomo" lang="und" title="Ne-Esperanta nomo. Lingvo: nespecifita">Poczobut</span> estis profesoro kaj rektoro de la Vilna Akademio 1764–1799. Lasinte sian instruistan okupon li revenis al la societo de Jezuitoj en <abbr>j.</abbr> 1808 kaj <abbr>mort.</abbr> 1810.</div>

 <div id="noto-sinjoro-tadeo-8-11" class="noto "> <a class="noto" href="#sinjoro-tadeo-8-11">*</a> <span class="nomo" lang="und" title="Ne-Esperanta nomo. Lingvo: nespecifita">Jan Śniadecki</span>, <abbr>nask.</abbr> 1756, eminenta matematikisto kaj astronomo pola, profesoro de la Krakova akademio, kaj post <span class="nomo" lang="und" title="Ne-Esperanta nomo. Lingvo: nespecifita">Poczobut</span>, rektoro kaj profesoro de la Vilna, <abbr>mort.</abbr> 1830.</div>

 <div id="noto-sinjoro-tadeo-8-12" class="noto "> <a class="noto" href="#sinjoro-tadeo-8-12">*</a> Karoso, kovrita kaleŝego.</div>

 <div id="noto-sinjoro-tadeo-8-13" class="noto "> <a class="noto" href="#sinjoro-tadeo-8-13">*</a> <span class="nomo" lang="und" title="Ne-Esperanta nomo. Lingvo: nespecifita">Branicki</span>, Francisko Ksavero, granda hetmano kronlanda kaj poste generalo rusa; li estis, apud Felikso <span class="nomo" lang="und" title="Ne-Esperanta nomo. Lingvo: nespecifita">Potocki</span> kaj Severino <span class="nomo" lang="und" title="Ne-Esperanta nomo. Lingvo: nespecifita">Rzewuski</span>, unu el formintoj de la Targovica konfederacio (komparu rimarkon sur <abbr>p.</abbr> 43<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11">*</a>).</div>

 <div id="noto-sinjoro-tadeo-8-14" class="noto "> <a class="noto" href="#sinjoro-tadeo-8-14">*</a> <span class="nomo" lang="und" title="Ne-Esperanta nomo. Lingvo: nespecifita">Jassy</span>, urbo en Rumanujo; en <abbr>j.</abbr> 1792 kunveturis tien la Targovicanoj.</div>

 <p id="dj473">Tiam, ekparolonte, <span class="nomo" lang="und" title="Ne-Esperanta nomo. Lingvo: nespecifita">Vojski</span> kapoklinis:<br> “Vere, mi rememoras, moŝta Ĉambelano,<br> Kion oni parolis al mi, al infano,<br> Memoras, kvankam dekan jaron mi ne finis,<br> Kiam estis en nia domo vizitanto,<br> <span class="nomo" lang="und" title="Ne-Esperanta nomo. Lingvo: nespecifita">Sapjeha</span>, de kirasa signo leŭtenanto,<a class="noto" title="Ligilo al “#noto-sinjoro-tadeo-8-15”" href="#noto-sinjoro-tadeo-8-15" id="sinjoro-tadeo-8-15">*</a><span class="m dekstre">170</span> <br> Li poste estis reĝa marŝal’ kortegana,<br> Kaj grand-kanceliero li mortis litvana,<br> Havinte cent-dek jarojn. Li, dum reĝo Jano<br> Tria, apud Vieno, estis sub hetmano<br> <span class="nomo" lang="und" title="Ne-Esperanta nomo. Lingvo: nespecifita">Jablonovski</span>. <span class="nomo" lang="und" title="Ne-Esperanta nomo. Lingvo: nespecifita">Sapjeha</span> rakontis pri tio:<br> Ĝuste kiam ĉevalen sidiĝis <span class="nomo" lang="und" title="Ne-Esperanta nomo. Lingvo: nespecifita">Jan</span> Tria,<br> Kaj por voj’ adiaŭis lin papa nuncio,<br> Reĝan piedon kisis sendito aŭstria,<br> Tenante piedingon, (de l’ sendito nomo:<br> Graf’ <span class="nomo" lang="und" title="Ne-Esperanta nomo. Lingvo: nespecifita">Vilĉek</span>); reĝ’ ekkriis: ‘Jen, rigardu homo,<span class="m dekstre">180</span> <br> Ĉielen!’ super kapoj treniĝis kometo,<br> Sur vojo, kiun marŝis ar’ de Mahometo,<a class="noto" title="Ligilo al “#noto-sinjoro-tadeo-8-16”" href="#noto-sinjoro-tadeo-8-16" id="sinjoro-tadeo-8-16">*</a><br> Orient-okcidenten. — Pastro Bartoĥova<a class="noto" title="Ligilo al “#noto-sinjoro-tadeo-8-17”" href="#noto-sinjoro-tadeo-8-17" id="sinjoro-tadeo-8-17">*</a><br> Komponis panegiron<a class="noto" title="Ligilo al “#noto-sinjoro-tadeo-8-17”" href="#noto-sinjoro-tadeo-8-17">*</a> pri triumf’ Krakova,<br> Embleme ‘<span class="fremda" lang="und" title="Ne-Esperanta teksto. Lingvo: nespecifita">Orientis Fulmen</span>’; pri-l’ kometo<br> Ĝi traktas. Priparolas ĝin ankaŭ verketo<br> ‘<span class="fremda" lang="und" title="Ne-Esperanta teksto. Lingvo: nespecifita">Janina</span>’ nome, kie estas priskribita<br> Tuta ekspedicio de l’ reĝo farita,<br> Kaj gravurita granda flag’ de Mahometo<br> Kaj sama, kiel nia hodiaŭ, kometo”.<span class="m dekstre">190</span> </p>

 <div id="noto-sinjoro-tadeo-8-15" class="noto "> <a class="noto" href="#sinjoro-tadeo-8-15">*</a> Leŭtenanto de kirasa signo, rango oficira ĉe <abbr>t. n.</abbr> kirasaj standardoj en pola armeo.</div>

 <div id="noto-sinjoro-tadeo-8-16" class="noto "> <a class="noto" href="#sinjoro-tadeo-8-16">*</a> Turkaj armeoj marŝantaj kontraŭ Vieno.</div>

 <div id="noto-sinjoro-tadeo-8-17" class="noto "> <a class="noto" href="#sinjoro-tadeo-8-17">*</a> Pastro <span class="nomo" lang="und" title="Ne-Esperanta nomo. Lingvo: nespecifita">Bartochowski</span>, jezuito, dediĉis sian laŭdan poemon sub titolo “<span class="fremda" lang="und" title="Ne-Esperanta teksto. Lingvo: nespecifita">Fulmen Orientis</span>” al reĝo <span class="nomo" lang="und" title="Ne-Esperanta nomo. Lingvo: nespecifita">Jan</span> <span class="num" title="">III</span>, post lia reveno el la Viena ekspedicio.</div>

 <p id="dj474">“Amen, diris Juĝisto, pri aŭguro via<br> Mi konsentas: kun astro aperu <span class="nomo" lang="und" title="Ne-Esperanta nomo. Lingvo: nespecifita">Jan</span> Tria!<br> En okcidento estas grand-hero’ franclanda,<br> Kiun komet’ algvidu, donu Dio granda!”</p>

 <p id="dj475"><span class="nomo" lang="und" title="Ne-Esperanta nomo. Lingvo: nespecifita">Vojski</span> rediris, kapon klininte malĝoje:<br> “Kometo — jen milito, kverel’ alifoje.<br> Ĝi aperis ĵus super Soplicovo nia:<br> Eble al ni minacas malfeliĉo ia.<br> Ni hieraŭ sufiĉe havis da kverelo,<br> Dum ĉaso kaj vespera manĝo en kastelo;<span class="m dekstre">200</span> <br> Matene remalpacis Rejent’, Asesoro,<br> Kaj vespere Tadeo kun Grafo sinjoro.<br> Tiun disputon ŝajne kaŭzis ursa felo;<br> Se mian buŝon tiam Juĝisto ne ligus,<br> Mi ambaŭ kontraŭulojn ĉe tablo pacigus,<br> Ĉar mi volis rakonti akcidenton tian,<br> Kiu tree similas hieraŭan nian;<br> Ĝi okazis al grandaj paf-majstroj de ĉaso,<br> Al sejm-sendito <span class="nomo" lang="und" title="Ne-Esperanta nomo. Lingvo: nespecifita">Rejtan</span> kaj duko de Nasso.<br> Jen kiel:</p>

 <p id="dj476">Generalo de landoj Podolaj<a class="noto" title="Ligilo al “#noto-sinjoro-tadeo-8-18”" href="#noto-sinjoro-tadeo-8-18" id="sinjoro-tadeo-8-18">*</a><span class="m dekstre">210</span> <br> Veturis el Volinjo al bienoj polaj,<br> Aŭ, se mi bon-memoras, al sejm’ Varsovia;<br> Vizitante nobelojn, por amuzo sia,<br> Aŭ por populareco, venis al sinjoro<br> <span class="nomo" lang="und" title="Ne-Esperanta nomo. Lingvo: nespecifita">Tadeuŝ Rejtan</span>, nun jam en sankta memoro.<br> <span class="nomo" lang="und" title="Ne-Esperanta nomo. Lingvo: nespecifita">Rejtan</span> en <span class="nomo" lang="und" title="Ne-Esperanta nomo. Lingvo: nespecifita">Novogrodek</span> iĝis sejm-sendito,<br> Kaj mi kreskis en lia dom’ ekde infano.<br> Jen do, pro Generalo princo, al Rejtano<br> Multnombra nobelaro venis laŭ invito.<br> Estis ‘<span class="fremda" lang="und" title="Ne-Esperanta teksto. Lingvo: nespecifita">teatrum</span>’ (princo — ŝatant’ de teatro);<span class="m dekstre">220</span> <br> Fajraĵojn donis <span class="nomo" lang="und" title="Ne-Esperanta nomo. Lingvo: nespecifita">Kaŝic</span>, loĝanta en Jatro;<br> <span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Tizenhaŭs</span> dancistojn sendis, kaj kapelon<br> <span class="nomo" lang="und" title="Ne-Esperanta nomo. Lingvo: nespecifita">Ogiński</span> kaj <span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Sołtan</span>, loĝanta Zdjencjelon:<br> Oni eksterkutimajn amuzojn preparis<br> En domo, kaj arbare grand-pelĉasojn faris.<br> Pri <span class="nomo" lang="und" title="Ne-Esperanta nomo. Lingvo: nespecifita">Ĉartoriski</span>-j scias vi, ĉiu sinjoro<br> Princ’, kiom ilin povas ampleksi memoro,<br> Kvankam Jagjello-sanga, sed por ĉasisteco<br> Ne tro fervora: ne pro maldiligenteco,<br> Sed pro gustoj fremdlandaj; same Generalon<span class="m dekstre">230</span> <br> Pli ofte libroj vidis, ol li hundoj-stalon,<br> Pli virinajn alkovojn li, ol lin pelĉaso.</p>

 <div id="noto-sinjoro-tadeo-8-18" class="noto "> <a class="noto" href="#sinjoro-tadeo-8-18">*</a> <abbr>T. e.</abbr> princo <span class="nomo" lang="und" title="Ne-Esperanta nomo. Lingvo: nespecifita">Adam Kazimir Czartoryski</span>, ĉefestro de podolaj landoj, civitano meritplena por patrujo. Li naskiĝis en <span class="nomo" lang="und" title="Ne-Esperanta nomo. Lingvo: nespecifita">Gdansk</span> (1734), mortis en <span class="nomo" lang="und" title="Ne-Esperanta nomo. Lingvo: nespecifita">Sieniawa</span> (1823).</div>

 <p id="dj477">En Princa sekvantaro estis duk’ de Nasso;<br> Pri li rakontis oni, ke en ter’ Libia<br> Gaste, li ĉasis iam kun negra reĝ’ ia,<br> Tie tigron renversis per lanco en mano,<a class="noto" title="Ligilo al “#noto-sinjoro-tadeo-8-19”" href="#noto-sinjoro-tadeo-8-19" id="sinjoro-tadeo-8-19">*</a><br> Pro kio duko laŭdis sin tre fanfarone.<br> Kaj ni je aproj ĉasis ĉitiu-sezone:<br> Grand-aprinon pafile mortigis Rejtano,<br> Kun grand-danĝero, ĉar li proksime cel-tiris;<span class="m dekstre">240</span> <br> Do paf-trafecon ĉiuj ni laŭdis kaj miris,<br> Nur germano de Nasso aŭskultis okazon<br> Tute indiferente kaj flustris sub nazon,<br> Ke paf’ kuraĝ-okulon pruvas, pik-armilo<br> Kuraĝan brakon; sekvis vasta rebabilo<br> Pri lia lanco-puŝo en tero Libia<br> Pri lia negra reĝo kaj pri tigro lia.<br> Pro ĉi-tio <span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Rejtan</span> ĉagreniĝis vere;<br> Li ekbatis je sabro kaj diris kolere:<br> Duk’! kuraĝ-batalanto prenas bone celon,<span class="m dekstre">250</span> <br> Aproj valoras tigrojn, lanco karabelon —<br> Komenciĝis diskurso impeta sufiĉe;<br> Sed General’, rompante diskutojn feliĉe,<br> Pacigis france. Mi ne scias babilaĵon:<br> Sed pacigo nur metis cindron sur ardaĵon;<br> Ĉar <span class="nomo" lang="und" title="Ne-Esperanta nomo. Lingvo: nespecifita">Rejtan</span> plu koleris kaj atendis sole<br> Okazon, por repagi al duko petole;<br> Li pagis petolaĵon preskaŭ sano-koste,<br> Sekvatage, kaj kiel, mi diros tuj poste”.</p>

 <div id="noto-sinjoro-tadeo-8-19" class="noto "> <a class="noto" href="#sinjoro-tadeo-8-19">*</a> La duelo de l’ duko de <span class="nomo" lang="und" title="Ne-Esperanta nomo. Lingvo: nespecifita">Nassaŭ</span> (komparu rimarkon sur <abbr>p.</abbr> 129<a class="noto" title="Ligilo al “#noto-sinjoro-tadeo-5-8”" href="#noto-sinjoro-tadeo-5-8">*</a>) kun tigro en Libio resonadis tiam en ĉiuj gazetoj eŭropaj.</div>

 <p id="dj478">Ĉe tio, silentante, <span class="nomo" lang="und" title="Ne-Esperanta nomo. Lingvo: nespecifita">Vojski</span> levis manon<span class="m dekstre">260</span> <br> Kaj pri la tabakujo petis Ĉambelanon.<br> Li longe flaras, fini ne bonvolas temon,<br> Kvazaŭ li de aŭdantoj akrigus sciemon,<br> Fine komencis: tiam ree iĝis ĉeso<br> En rakont’ aŭskultata kun grand-intereso!<br> Ĉar al Juĝist’ subite homon iu sendis,<br> Kiu kun senprokrasta afero atendis.<br> Juĝisto al tut-rondo bonan nokton diris;<br> Do oni diversflanken tuj dormi disiris:<br> Sur fojno en garbejo aŭ en biendomo;<span class="m dekstre">270</span> <br> Juĝist’ aŭskulton donis al vojaĝa homo.</p>

 <p id="dj479">Aliaj dormas. — Sole Tade’, laŭ gardisto,<br> Paŝas vestible ĉirkaŭ pordo de Juĝisto,<br> Pri grav-aĵoj konsilon de onklo serĉante,<br> Hodiaŭ antaŭ dormo, sed frapi ne volas:<br> Juĝisto ŝlosis pordon, sekrete parolas;<br> Tade’ atendas finon, orelon streĉante.</p>

 <p id="dj480">Li aŭdas ploron, anson ektuŝi sin gardas<br> Kaj, tra ŝlosila truo, tra serur’, rigardas:<br> Vidas strangaĵon! Vermo, Juĝist’, genuante<span class="m dekstre">280</span> <br> Sin alpremas, per larmoj kortuŝe plorante:<br> Al Juĝist’ manojn kisis Verm’; Juĝisto forte<br> Ĉirkaŭprenis, plorante, Vermon ĉirkaŭ kolo;<br> Fine, post kvaronhora ĉeso de parolo,<br> Mallaŭte ekparolis Vermo tiavorte:</p>

 <p id="dj481">“Frato! Dio ĝin scias, ke mi ne ekĉesis<br> Kaŝi, kion pek-pente mi ĵure-promesis,<br> Ke al Dio, Patrujo, tute dediĉite,<br> Ne servante fieron, hom-laŭdon evite,<br> Mi vivis; morti volis Bernardino ia,<span class="m dekstre">290</span> <br> Silentante, pri nomo mia familia,<br> Al ĉiuj, eĉ al frato kaj al filo mia!<br> Tamen Provincialo<a class="noto" title="Ligilo al “#noto-sinjoro-tadeo-8-20”" href="#noto-sinjoro-tadeo-8-20" id="sinjoro-tadeo-8-20">*</a> donis la permeson<br> <span class="fremda" lang="und" title="Ne-Esperanta teksto. Lingvo: nespecifita">In articulo mortis</span><a class="noto" title="Ligilo al “#noto-sinjoro-tadeo-8-21”" href="#noto-sinjoro-tadeo-8-21" id="sinjoro-tadeo-8-21">*</a> fari ĉi konfeson.<br> Ĉu mi revenos viva? Kia iĝos fino?<br> Frato, granda ĥaoso regas en Dobĵino!<br> Franc’ — malproksime, antaŭ vintro-pas’, ne venos;<br> Ĉu io nobelaron ĝis tiam retenos?<br> Eble mi, pri leviĝo, troagemon uzis!<br> Oni min ne komprenis! Ŝlosisto konfuzis!<span class="m dekstre">300</span> <br> Freneza Graf’, mi aŭdas, al <span class="nomo" lang="und" title="Ne-Esperanta nomo. Lingvo: nespecifita">Dobĵin</span> ekpelis!<br> Mi lin ne antaŭvenis, gravaĵ’ min ŝancelis:<br> Jen <span class="nomo" lang="und" title="Ne-Esperanta nomo. Lingvo: nespecifita">Macjek</span> min rekonis; nur unu parolon<br> Li flustru, kaj mi donos al fendilo kolon:<br> Ŝlosisto ne hezitos! Mi ne zorgas sanon,<br> Sed komploto-malkaŝo ŝirus tutan planon.<br> Tamen mi tien kuras, ekscii pri ĉio!<br> Eĉ perei, ĉar kaptus nobelojn furio!<br> Adiaŭ, kara frato, adiaŭ, mi iros.<br> Post mia mort’ vi sola al Dio sopiros;<span class="m dekstre">310</span> <br> Okaze de milito, vi finu laŭ plano<br> Komencita; memoru, ke vi — Soplicano!”</p>

 <div id="noto-sinjoro-tadeo-8-20" class="noto "> <a class="noto" href="#sinjoro-tadeo-8-20">*</a> Ĉefo de samregulaj monaĥejoj en monaĥeja provinco.</div>

 <div id="noto-sinjoro-tadeo-8-21" class="noto "> <a class="noto" href="#sinjoro-tadeo-8-21">*</a> En danĝero de morto (latine).</div>

 <p id="dj482">Pastro larmojn deviŝis, kapuĉon surŝovis,<br> La postan fenestrumon mallaŭte formovis,<br> Kaj tra fenestro saltis ĝardenon; restinte<br> Sola, Juĝisto ploris, seĝon sidiĝinte.</p>

 <p id="dj483">Tade’ atendis, antaŭ ol anson ektiris,<br> Post malŝloso, mallaŭte, kapkline eniris,<br> Dirante: “Kara Onklo, kelk tagojn mi sidis<br> Ĉi-tie: tagoj, kiel moment’, forrapidis;<span class="m dekstre">320</span> <br> Mankis tempo sat-ĝoji, vin kaj domon vidi,<br> Ĉar tuj mi forveturas; mi devas rapidi,<br> Tuj hodiaŭ, Onkleto, morgaŭ plej malfrue.<br> Vi memoras, ni Grafon provokis unue;<br> Batiĝos — mi; provoko de mi jam senditas.<br> Ĉar en Litvo dueloj nun malpermesitas,<br> Mi veturos al limo de Dukland’ Varŝava.<br> Grafo — fanfaronulo, sed kuraĝohava,<br> Sur lokon difinitan li certe alvenos,<br> Do ni interbatalos, kaj, se Dio benos,<span class="m dekstre">330</span> <br> Mi lin punos, kaj poste trans <span class="nomo" lang="und" title="Ne-Esperanta nomo. Lingvo: nespecifita">Łososna</span>-bordoj<br> Mi naĝos, kie frataj atendas vicordoj.<br> Armean servon patra testament’ ordonis,<br> Kaj mi ne scias, kiu alie disponis.”</p>

 <p id="dj484">“Tadeo, diris onklo, ĉu vi fervorulo<br> Estas tia, aŭ turnas vin, laŭ vulp’ ruzulo,<br> Kiu ne tien iras, kiel voston tenas?<br> Jes, ni provokis, certe dueli konvenas:<br> Sed veturi hodiaŭ, kial obstiniĝi?<br> Antaŭ duel’ kutimas ni amikojn sendi<span class="m dekstre">340</span> <br> Intertrakti. La Grafo povas senkulpiĝi,<br> ‘Depreki’: estas tempo, do volu atendi.<br> Aŭ alia tabano vin pikis sub nazo?<br> Tiam diru sincere ĝin, sen ĉirkaŭfrazo!<br> Jun-koron mi maljuna kompreni ne ĉesis,<br> Patris al vi (li nevon sub menton’ karesis),<br> Mia fingreto flustris al mi en orelon,<br> Ke kun fraŭlinoj havis vi etan kverelon.<br> Junuloj kun fraŭlinoj nun frue komencas!<br> Nu, Tadeet’, konfesu, kion vi intencas.”<span class="m dekstre">350</span> </p>

 <p id="dj485">“Vere, diris Tadeo, estas kaŭz’ alia,<br> Amata Onklo, eble eĉ pro kulpo mia!<br> Eraro! malfeliĉo! ŝanĝi malfacile!<br> Ne, mi ne povas resti ĉi-tie trankvile!<br> Eraro de juneco! Ne demandu plie:<br> Mi devas plej rapide iri el ĉitie.”</p>

 <p id="dj486">“Ho! diris onklo, certe amaj malkonsentoj!<br> Jen lipojn vi hieraŭ mordetis per dentoj,<br> Rigardante oblikve iun knabineton;<br> Ankaŭ ŝi tre acidan havis mieneton.<span class="m dekstre">360</span> <br> Mi konas ĉi stultaĵojn: amu idoj-paro,<br> Tuj sekvas malfeliĉoj ekster ordinaro!<br> Ili ĝojas, sin ree ĉagrenas malĝoje,<br> Aŭ senkaŭze kverelas ĝis dentoj kelkfoje,<br> Staras en anguletoj, grumblule murmuras,<br> Ne parolas, eĉ iam en kampon forkuras,<br> Se vin ĉi frenezeto atakas simile,<br> Estu nur paciencaj, mi helpos konsile;<br> Mi baldaŭ vin kondukos al paco komuna;<br> Mi konas ĉi stultaĵojn: ja estis mi juna.<span class="m dekstre">370</span> <br> Rakontu, moŝto, eble mi malkaŝos ion,<br> Kaj tiel reciproke ni klarigos ĉion.”</p>

 <p id="dj487">“Onklo — diris Tadeo, kisis manon lian,<br> Ruĝiĝante — jen vero: fraŭlineton, vian<br> Edukatinon, Zonjon, mi tre ŝatas nune,<br> Kvankam ni nur kelk-foje ambaŭ estis kune:<br> Laŭ dir’, destinis Onklo jam por mi edzinon,<br> Belan, riĉul’-filinon, Ĉambelan-idinon.<br> Mi ne povus fraŭlinon Rozon edzinigi,<br> Amas Zonjon: neeble koron aliigi!<span class="m dekstre">380</span> <br> Preni unu-n, kaj ami duan — malhonesto,<br> Eble temp’ min kuracos dum longa foresto.”</p>

 <p id="dj488">“Tade’, enmiksis onklo, stranga-maniere<br> Vi amas — forkurante de amataj! Vere<br> Bone, ke vi sinceras; vi farus sensencon<br> Forirante, ĉar svati mi havas intencon<br> Al vi Zonjon. Nu? kion? vi ne saltas ĝoje?”</p>

 <p id="dj489">Tadeo diris: “Onkla boneco multfoje<br> Min mirigas. Sed kion? Favora ofero<br> Ne taŭgas jam por io! Ho! vana espero!<span class="m dekstre">390</span> <br> Telimeno ne donos al mi Zofieton!”<br> “Petu!” diris Juĝisto.</p>

 <p id="dj490">“Vane fari peton,<br> Interrompis Tadeo: ne, mi senprokraste<br> Devas nun forvojaĝi, morgaŭ frue laste;<br> Donu al mi, Onkleto, sole benon vian:<br> Mi pretas tuj veturi landon Varsovian.”</p>

 <p id="dj491">Juĝist’ lipharojn tordis, rigardis kolere:<br> “Do tiel moŝto koron malfermis sincere?<br> Unue la duelo, poste amo, via<br> Forveturo; ho! estas komplikaĵo ia.<span class="m dekstre">400</span> <br> Mi jam aŭdis, mi viajn paŝojn jam postiris!<br> Deloganto, flirtulo, vi mensogojn diris!<br> Kaj kion do hieraŭ vespere vi faris?<br> Kaj kion vi ĉe domo ĉashunde postflaris?<br> Ho, bubeto! se eble vi Zonjon inside<br> Delogis kaj nun volas forkuri rapide,<br> Tiam vi ne prosperos! Vi ŝatas, ne ŝatas,<br> Sed Zonjon edzinigos, tion mi konstatas:<br> Se ne, vipon — vi morgaŭ edziĝos, sinjoro!<br> Li babilas pri sentoj, pri konstanta koro!<span class="m dekstre">410</span> <br> Fi! mensogul’! pri moŝto mi faros esploron<br> Kaj lin ankoraŭ bone je oreloj tiros!<br> Hodiaŭ mi de zorgoj havas kapdoloron;<br> Li malhelpas trankvile ripozi! vi iros<br> Tuj dormi!” — Larĝe pordon malfermis Juĝisto<br> Kaj por senvestiĝado vokis je l’ Vokisto.</p>

 <p id="dj492">Tade’ mallevis kapon, eliris silente,<br> Malagrablan diskurson pripensis atente:<br> Unue insultita tiel!… Li, sentante<br> Pravecon de riproĉoj, ruĝiĝis hontante.<span class="m dekstre">420</span> <br> Kion fari? se ĉion ekscios nun Zonjo?<br> Peti manon? sed kion diros ŝia onjo?<br> En Soplicovo resti plue — li ne povas.</p>

 <p id="dj493">Medite li kelk paŝojn antaŭen sin movas,<br> Kiam voje lin baras nokt-fantomo ia<br> En blankaĵo; maldika, longa kaj gracia<br> Ĝi ŝoviĝas, kaj mano al li etenditas,<br> De kiu sin refleksas luna brilo treme.<br> “Sendankulo! mallaŭta voĉo plendas ĝeme,<br> Vi serĉis la rigardon, kiun vi evitas;<span class="m dekstre">430</span> <br> Por serĉitaj paroloj nun orel’ fermitas,<br> Kvazaŭ vortoj, rigardo, venenus per spiro!<br> Bone al mi, mi sciis, ke vi estas: viro!<br> Fremda al koketeco, mi vin ne turmentis,<br> Feliĉigis; do tian dankemon vi sentis!<br> Triumf’ je mola koro vian koron hardis:<br> Tre facilan akiron vi malŝat’-rigardis!<br> Bone! Sed instruite per terura provo,<br> Pli ol vi, mi malŝatas min el tuta povo!”</p>

 <p id="dj494">“Telimeno, li diris, ne hardiĝis mia<span class="m dekstre">440</span> <br> Koro, nek vin evitas pro malŝato ia;<br> Sed pripensu, nin oni vidas, spioniras:<br> Pri tia malkaŝeco kion homoj diras?<br> Tio estas maldeco, eĉ peko en fino…”<br> “Ha, peko! — ŝi respondis kun maldolĉa rido —<br> Senkulpa ŝafideto! Se mi, la virino,<br> Pro amado ne zorgas pri ies insido,<br> Eĉ ies kalumnio: kaj viro, sinjoro?<br> Kio al li domaĝas, se li eĉ konfesas,<br> Ke li dek amatinojn laŭvice karesas?<span class="m dekstre">450</span> <br> Vi volas min forlasi?” — ŝi diris kun ploro…<br> “Telimen’, kion mondo parolus pri homo,<br> Kiu, en mia aĝo, nun sidus en domo<br> Sane, kaj amus, kiam tiom da junuloj,<br> Edzoj, for de edzinoj, infanoj, karuloj,<br> Ekster limon sub signojn naciajn rapidas?<br> Se mi eĉ volus resti, ĉu mem mi decidas?<br> Ke mi servu en pola armeo, ordonis<br> La patro testamente, onklo redisponis:<br> Mi veturas, farinte jam decidon mian,<span class="m dekstre">460</span> <br> Kaj, di-vere, ne povas mi fari alian.”<br> “Mi, diris Telimeno, ne volas ja bari<br> Vian glor-vojon, nek al feliĉ’ kontraŭstari!<br> Vi estas vir’! vi trovos pli indan de l’ koro<br> Amatinon, pli riĉan, pli belan, sinjoro!<br> Antaŭ disiĝo sciu mi nur, por konsolo,<br> Ke amo estis via inklin’, ne petolo,<br> Vera amo, ne ŝerco volupta, pasia;<br> Mi konsciu, ke amas min Tadeo mia!<br> Vorton ‘mi amas’ aŭdu mi el via buŝo,<span class="m dekstre">470</span> <br> En penson skribu, skulptu ĝin mia kortuŝo;<br> Pli facile pardonos mi: eĉ ami plue<br> Vi ĉesu, mi memoros!” — Ŝi ploris korskue.</p>

 <p id="dj495">Tade’ vidante, kiel ŝi petegas plore<br> Kaj nur bagateleton postulas memore,<br> Kortuŝiĝis; traigis lin kompata pento,<br> Kaj, se li sondus koron pri kaŝita sento,<br> Nun eble ne ekscius li mem efektive,<br> Ĉu li ŝin amis, aŭ ne. Do li diris vive:<br> “Telimeno, min trafu hela fulmobato,<span class="m dekstre">480</span> <br> Se malvere, ke estis mi plena de ŝato,<br> Aŭ am’ al vi. Mallongaj nur pasis momentoj,<br> Sed pasis tiel dolĉe; pri agrablaj sentoj<br> Mi tre longe, neniam memori ekĉesos,<br> Kaj vin mi, diovere, neniam forgesos”.</p>

 <p id="dj496">Telimeno lin salte ĉirkaŭ kolo prenis:<br> “Mi esperis! Vi amas, do vivo revenis!<br> Propramane mi volis hodiaŭ frakasi<br> Mian vivon; vi amas min, do ĉu forlasi<br> Vi min povas? Mi donis koron al karulo,<span class="m dekstre">490</span> <br> Donos havon, vin sekvos: ĉiu mond-angulo<br> Estos kun vi agrabla; kredu, amopleno<br> Sovaĝ-dezerton faros volupto-ĝardeno”.</p>

 <p id="dj497">Tade’ el ĉirkaŭpreno perforte sin ŝiris.<br> “Ĉu vi frenezas? kien? kial? li rediris;<br> Vi sekvos min? Vin trenu mi, simpla soldato,<br> Kiel provizistinon?” — “Edziĝu, amato!”<br> Respondis Telimeno. — “Neniam! sensenco!<br> Vokis Tade’. Edziĝi, ami — nun intenco<br> Ne mia. Ŝercoj! lasu ni tiun aferon!<span class="m dekstre">500</span> <br> Kvietiĝu, mi petas, faru konsideron!<br> Mi estas al vi danka, sed edziĝi — nune<br> Ne eble. Ni nin amu, sed tiel — malkune.<br> Plu mi resti ne povas; morgaŭ en mateno<br> Mi veturos; adiaŭ, mia Telimeno!”</p>

 <p id="dj498">Surŝovinte ĉapelon, turniĝis junulo,<br> Por iri; lin haltigis Telimen’-okulo<br> Kaj vizaĝo Meduzo-kapa.<a class="noto" title="Ligilo al “#noto-sinjoro-tadeo-8-22”" href="#noto-sinjoro-tadeo-8-22" id="sinjoro-tadeo-8-22">*</a> Kun teruro<br> Li restis, rigardante al ŝia figuro:<br> Pala, sen movo, staris ŝi, sen viv’, ne spiris,<span class="m dekstre">510</span> <br> Ĝis, etendinte manon, laŭ glavo por puŝo,<br> Fingre okulojn celis ŝi de Tadeuŝo:<br> “Ha! drak-lango! lacerta kor’! ŝi krie diris,<br> Ĝuste tion mi volis! tion mi deziris!<br> Ke mi pro vi okupis mian koro-senton,<br> Malŝatis Asesoron, Grafon kaj Rejenton,<br> Ke vi orfinon lasis, sciinte delogi, —<br> Jen nenio! vi — viro, vi konas kruelon;<br> Mi scias, laŭ aliaj, vi rompas fidelon;<br> Sed, krome, vi kapablas malnoble mensogi!<br> Mi aŭskultis, ĉe pordo onkla… Do, la ido,<span class="m dekstre">520</span> <br> Zonjo? al vi ekplaĉis? kaj via perfido<br> Insidas ŝin?… Ĵus unu trompinte animon,<br> Apud mi jam alian vi serĉis viktimon!<br> Forkuru, sed atingos vin malbeno mia;<br> Aŭ restu, mi malkaŝos al mondo pri via<br> Senhonor’, vi ne trompos plue, perfidulo!<br> For! vi estas mensoga homo, malnoblulo!”</p>

 <div id="noto-sinjoro-tadeo-8-22" class="noto "> <a class="noto" href="#sinjoro-tadeo-8-22">*</a> Meduzo, ĉe antikvaj grekoj fabela, monstra virino, kun serpentaj haroj kaj rigardo ĉion ŝtoniganta.</div>

 <p id="dj499">Je l’ ofendo, mortiga por ĉiu nobelo,<br> Kiun neniam aŭdis Soplica orelo,<br> Li ektremis, kun morta paleco vizaĝa,<span class="m dekstre">530</span> <br> Piedfrapis kaj diris buŝ-preme: “Malsaĝa!”</p>

 <p id="dj500">Li foriris; sed kore resonis esprimo:<br> “Malnobla”; li skuiĝis, sentis en animo,<br> Ke li meritis, faris ja al Telimeno<br> Grandan maljuston; pravis ŝi, laŭ konscienco;<br> Sed, post ĉi plendoj, kreskis al ŝi abomeno.<br> Pri Zonjo, ve! ekpensi eĉ estus sensenco.<br> Kaj Zonjo estis tiel bela kaj agrabla!<br> Onklo svatis! ŝi estus edzino afabla:<br> Sed satan’ lin implikis en pekojn, kaj vice<span class="m dekstre">540</span> <br> En mensogojn kaj cedis, ridante malice!<br> Insultite, li perdis de ĉiuj estimon,<br> Detruis estontecon! juste punis krimon!</p>

 <p id="dj501">En tempesto de sentoj, brilis al Tadeo,<br> Kiel ripozo-ankro, pri duel’ ideo:<br> “Morton al Graf’, fripono! — kolere li kriis,<br> Venĝi, aŭ mem perei!…” Kial? li ne sciis;<br> Kaj la kolero, tiel granda, post momento<br> Forflugis. Ree kaptis lin profunda pento;<br> Li pripensis: “Se estis, laŭ observo mia,<span class="m dekstre">550</span> <br> Inter Grafo kaj Zonjo konsentiĝo ia,<br> Do sekve? eble Zonjon amas Graf’ sincere,<br> Eble, ke ŝi lin amas? kaj edzigos vere?<br> Kiarajte mi volus rompi tiun ligon,<br> Mem malfeliĉa, kaŭzi plu malfeliĉigon?”</p>

 <p id="dj502">Malesper’! li nenian vidis manieron,<br> Nur forkuron; sed kien? en tombon, sub teron!</p>

 <p id="dj503">Do al klinita frunto li pugnon alpremis,<br> Kuris herbejon, kie lagetoj bril-tremis,<br> Kaj li haltis ĉe l’ kota; akvan verd-koloron<span class="m dekstre">560</span> <br> Avide rigardante, kotecan odoron<br> Tra malfermita buŝo li enspiris ĝue;<br> Ĉar memmortiĝo, kiel voluptem’, unue<br> Pripensas: en furia kapturn’, laŭ dorloto,<br> Nedireble lin tentis — droniĝi en koto.</p>

 <p id="dj504">Sed Telimen’ divenis el lia staturo<br> Malesperon; vidante al lagetoj kuron,<br> Kvankam al li tutprave ŝi ardis kolere,<br> Ŝi ektimis, havante bonan koron vere.<br> Ŝi bedaŭris, ke amis alian Tadeo;<span class="m dekstre">570</span> <br> Punonte, ŝi ne pensis pri lia pereo.<br> Do ŝi lin kure sekvis, levis manojn krie:<br> “Haltu! stultaĵo! amu aŭ ne! eĉ alie<br> Edziĝu, aŭ veturu for! sed haltu nure!” —<br> Sed li jam antaŭiris ŝin, rapida-kure,<br> Malproksime, jam — haltis ĉe lageto-bordo.</p>

 <p id="dj505">Strang-dispone de sortoj, sur la sama bordo,<br> Rajdis Grafo, lin sekvis ĵokeoj-vicordo;<br> Kaj, ravite per ĉarmo de nokto serena,<br> De orkestro subakva, harmonio-plena,<br> De ĥoroj, kiuj sonis laŭ harpoj eolaj,<span class="m dekstre">580</span> <br> (Neniaj ranoj ludas bele kiel polaj),<br> Li haltigis ĉevalon, forgesis voj-celon,<br> Kaj aŭskultis, turninte al laget’ orelon,<br> Okule vagis kampojn, sur ĉiel’-vastaĵo:<br> Ŝajne, pense-komponis li noktajn pejzaĝojn.<br> Efektive, pentrinda estis ĉirkaŭaĵo!<br> Ambaŭ lagetoj turnis al si la vizaĝojn,<br> Laŭ geamantoj; dekstra akvo estis glata<br> Kaj pura, kiel vangoj de virgin’ amata;<br> Maldekstra, malpli hela, laŭ vizaĝ’ de juna<span class="m dekstre">590</span> <br> Viro, jam barb-lanuga kaj iom sunbruna;<br> Dekstra, per ora sablo, ŝajn-brilis ĉirkaŭe<br> Blond-hare; de maldekstra frunt-haroj, kvazaŭe<br> Per salika vergaro tufaj, hirtigitaj;<br> Ambaŭ lagetoj estis verdaĵe-vestitaj.</p>

 <p id="dj506">El ili riveretoj du, laŭ manoj kore<br> Sin premas. Rivereto en kavon pli fore<br> Falas, ne malaperas: ĉar en kav-mallumon<br> Ĝi forportas, sur ondoj, de luno orumon;<br> Akvo tavole falas; ĉiu tavoleto<span class="m dekstre">600</span> <br> Flagretas per plenmanoj da luna brileto;<br> Lumo en mil splitetojn fendiĝas; kaptante<br> Ilin, en profundaĵon portas ond’ kurante;<br> Kaj desupre plenmane falas lun’ brilante;<br> Kvazaŭ apud lageto sidas <span class="nomo" lang="und" title="Ne-Esperanta nomo. Lingvo: nespecifita">Svitezjanka</span>,<a class="noto" title="Ligilo al “#noto-sinjoro-tadeo-8-23”" href="#noto-sinjoro-tadeo-8-23" id="sinjoro-tadeo-8-23">*</a><br> Senfine verŝas fonton el kruĉeto blanka,<br> Per dua man’ amuze disĵetas, prenitan<br> El la antaŭtuketo, oron ensorĉitan.</p>

 <div id="noto-sinjoro-tadeo-8-23" class="noto "> <a class="noto" href="#sinjoro-tadeo-8-23">*</a> <span class="nomo" lang="und" title="Ne-Esperanta nomo. Lingvo: nespecifita">Świtezianka</span>; laŭ vulgara famo, sur bordoj de l’ lago <span class="nomo" lang="und" title="Ne-Esperanta nomo. Lingvo: nespecifita">Świteź</span> (vidu rimarkon <sup>1</sup> sur <abbr>p.</abbr> 84<a class="noto" title="Ligilo al “#noto-sinjoro-tadeo-4-1”" href="#noto-sinjoro-tadeo-4-1">*</a>) montriĝas nimfoj, kiujn la popolo nomas Svitezjankoj <abbr>t. e.</abbr> Svitezjaninoj.</div>

 <p id="dj507">El fosaĵo kurinte for, sur ebenaĵo<br> Torento kvietiĝas, laŭ-vide fluetas;<span class="m dekstre">610</span> <br> Ĉar sur ĝia moviĝa, tremanta tegaĵo,<br> Tremanta luna lumo laŭlonge flagretas.<br> Kiel bela, “<span class="fremda" lang="und" title="Ne-Esperanta teksto. Lingvo: nespecifita">givojtos</span>” nomata serpento<br> Samogita, ŝajn-dorme kuŝas en eriko,<br> Sed rampas, vic-brilante per oro, arĝento,<br> Kaj subit-malaperas en musk’ aŭ filiko:<br> Tiel ankaŭ turniĝis torent’, kaŝiĝonta<br> En alnoj, kiuj nigris ĉe fin’ horizonta,<br> Kaj levis siajn formojn malpezajn malklare,<br> Kiel duonvideblaj spiritoj nubare.<span class="m dekstre">620</span> </p>

 <p id="dj508">Inter lagoj, en foso, muelilo sidas;<br> Kiel zorgant’ maljuna amantojn insidas,<br> Subaŭskultis parolojn, koleras malpace,<br> Skuas kapon kaj brakojn, balbutas minace:<br> Tiel sian musk-frunton muelilo skuis,<br> Fingran pugnon rond-turnis, sed apenaŭ bruis<br> Kaj klake dent-makzelojn movis, tuj ĝi same<br> Superbruis lagetojn, parolantajn ame,<br> Kaj vekis Grafon.</p>

 <p id="dj509">Grafo vidis, ke proksime<br> Tade’ aliris lian postenon sentime,<span class="m dekstre">630</span> <br> Do li kriis: “Armilojn! kaptu!” Tuj ĵokeoj,<br> Antaŭ ol, kio iĝas, komprenis Tadeo,<br> Kaptis lin, kuras domon. — Krias nokt-gardistoj,<br> Hundoj bojas, vekiĝas domo. Elrapidas<br> Juĝist’ duonvestite; ĉar li bandon vidas,<br> Ĝis li Grafon rekonas, pensas pri rabistoj.<br> “Jen kio?” li demandas. Spadon Graf’ eltiris,<br> Sed vidis nearmiton, do grave li diris:<br> “Hereda malamiko! mi punos, Soplico,<br> Vin por malnovaj kulpoj kaj da freŝaj vico;<span class="m dekstre">640</span> <br> Vi respondos pri mia havaĵo rabita,<br> Kaj mi venĝos por mia honor’ ofendita!”</p>

 <p id="dj510">Sed Juĝist’, kruc-signante sin kriis: “Je Kristo,<br> Fi! Grafo, ĉu vi estas rabist’, mortigisto?<br> Pro Dio! ĉu konvenas via entrepreno<br> Al via mond-signifo, eduko, deveno?<br> Maljuston ne toleros mi!” — Servistoj liaj<br> Kure portis bastonojn, pafilojn aliaj;<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> de-fore Grafon rigardis scieme<br> Kaj en maniko tenis tranĉilon alpreme.<span class="m dekstre">650</span> </p>

 <p id="dj511">Komencotan batalon Juĝisto retenis;<br> Vana defendo: nova malamik’ alvenis:<br> En alnaro ekbrilis, paf’ aeron skuis!<br> De rajdistaj huf-frapoj river-ponto bruis,<br> Kaj “<span class="fremda" lang="und" title="Ne-Esperanta teksto. Lingvo: nespecifita">Hejse</span> je Soplico!” milvoĉe eksonis.<br> Juĝist’ ektremis: signon de Gervaz’ li konis.<br> “Bagatel’, vokis Grafo, ni estos mult-pliaj;<br> Do subiĝu, Juĝisto, jen liganoj miaj!”</p>

 <p id="dj512">Alkuris Asesoro kun kri’: “Arestadon,<br> En nom’ de Cara Moŝto, mi faras; do spadon<span class="m dekstre">660</span> <br> Donu Grafo, aŭ venos helpe soldataro!<br> Vi scias: por armita nokt-atako-faro,<br> Estas per mil-ducenta ukaz’ avertate,<br> Ke…” Ĵus Grafo vizaĝon lian sabris plate.<br> Li falis kaj sin kaŝis en urtik’-profundon:<br> Ĉiuj pensis, ke mortis li aŭ havis vundon.</p>

 <p id="dj513">“Oni, diris Juĝisto, ekrabos ĉi-tie”.<br> Ĉiuj ekĝemis; Zonjo superbruis krie,<br> Kriis, ĉirkaŭpreninte onklon per manetoj,<br> Laŭ ido, kiun pikas judoj per pingletoj.<span class="m dekstre">670</span> </p>

 <p id="dj514">Dume inter ĉevalojn Telimeno kure<br> Falis, al Grafo manojn etendis, terure<br> Kriante: “Je honoro via! — kun klinita<br> Kapo al-poste kaj kun harar’ dislasita —<br> Je ĉio sankta, Grafo, ni petas genue!<br> Vi kuraĝus rifuzi al ‘damoj’?<a class="noto" title="Ligilo al “#noto-sinjoro-tadeo-8-24”" href="#noto-sinjoro-tadeo-8-24" id="sinjoro-tadeo-8-24">*</a> Unue,<br> Kruelulo, mortigu nin per via glavo!” —<br> Ŝi svene-falis. — Grafo alsaltis por savo,<br> Mirante, konfuzite, pro ĉi-tiu sceno:<br> “Fraŭlin’ Zofi’ li diris, estrin’ Telimeno!<span class="m dekstre">680</span> <br> Neniam sendefenda sang’ makulos spadon,<br> Soplicoj iros mian malliber’-tenadon.<br> Tiel en Italujo mi faris en loko,<br> Sicilianoj nomas ĝin <span class="nomo" lang="und" title="Ne-Esperanta nomo. Lingvo: nespecifita">Birbante</span>-roko;<br> Mi, konkirinte tendojn, armitojn mortigis,<br> Malarmitajn rabistojn mi nur katenigis;<br> Ili sekvis ĉevalojn, bril-triumf’-okaze,<br> Poste oni pendigis ilin <span class="fremda" lang="und" title="Ne-Esperanta teksto. Lingvo: nespecifita">Etna</span>-baze.”</p>

 <div id="noto-sinjoro-tadeo-8-24" class="noto "> <a class="noto" href="#sinjoro-tadeo-8-24">*</a> Sinjorinoj, fraŭlinoj (france kaj internacie), laŭ originalo.</div>

 <p id="dj515">Por Soplicoj feliĉe, ekster ordinaro,<br> Pli taŭgis Graf-ĉevaloj, ol de nobelaro.<span class="m dekstre">690</span> <br> Por unue alveni, Grafo malantaŭe<br> Rajdantoj-reston lasis, mejlon almenaŭe.<br> Obea, disciplina lia ar’ ĵokea<br> Estis kvazaŭ taĉmento regule-armea:<br> Dum nobelar’ cetera, laŭ ribelo mema,<br> Estis tre malkvieta kaj tre pendigema.</p>

 <p id="dj516">Dume Graf’ malvarmiĝis el fervor’, kolero,<br> Pensis fini batalon sen sango-ofero:<br> Do li Soplico-anojn en domo fermigis<br> Milit-kapte, kaj gardon ĉe pordoj starigis.<span class="m dekstre">700</span> </p>

 <p id="dj517">Jen “<span class="fremda" lang="und" title="Ne-Esperanta teksto. Lingvo: nespecifita">Hejse</span> je Soplicoj!”… Nobelaro venas<br> Ĉirkaŭas bien-domon kaj sturme ĝin prenas,<br> Facile: ĉef’ — prenita, forkuris eskorto;<br> Sed konkirintoj volas bati, pri objekto<br> Serĉas, kaj ne lasite en domon, al korto<br> Kuras, en kuirejon: de potoj aspekto,<br> Fajro ĵus estingita, freŝa manĝ-odoro,<br> Hundoj krake mordantaj restaĵojn de manĝo,<br> Kaptas ĉiujn je koroj, sekvas pensoj-ŝanĝo,<br> Koler’ foriĝas, vekas sin al manĝ’ fervoro.<span class="m dekstre">710</span> <br> Post marŝo kaj tuttaga sejmeto krom tio,<br> “Manĝi! manĝi!” trifoje ekbruis laŭtkrio;<br> Respondis: “Trinki, trinki!” — Nobel-bando lokas<br> Sin du-ĥore, jen “trinki”, kaj jen “manĝi” vokas.<br> Resono eĥe kuras, trovante rebaton,<br> Naskas en buŝ’ agacon, en stomak’ malsaton.<br> Tiel neatendite, laŭ signala vorto,<br> Armeo, pro furaĝo, disiris en korto.</p>

 <p id="dj518">Gervazo, forpuŝite de ĉambro Juĝista,<br> Cedis respekte antaŭ Grafa ar’ gardista,<span class="m dekstre">720</span> <br> Kaj ne venĝinte kontraŭ malamiko sia,<br> Pensis pri dua granda cel’ ekspedicia:<br> Kiel spertulo, lerta pri jura procedo,<br> Volas sidigi Grafon, en nova posedo,<br> Leĝe kaj forme; do li Vokiston insidas,<br> Ĝis, post longaj esploroj, post forno lin vidas,<br> Je kolumo lin kaptas, en korton eltiras,<br> Kaj, celinte al brusto per fendilo, diras:<br> “Sinjor’ Vokisto, Grafo vin petas humile,<br> Ke vi, al nobelaro, anoncu akt-stile<span class="m dekstre">730</span> <br> Pri Grafa ‘intromito’<a class="noto" title="Ligilo al “#noto-sinjoro-tadeo-8-25”" href="#noto-sinjoro-tadeo-8-25" id="sinjoro-tadeo-8-25">*</a> kastelon, vilaĝon,<br> Soplic-domon, semitajn grundojn, sterilaĵon,<br> Kune ‘<span class="fremda" lang="und" title="Ne-Esperanta teksto. Lingvo: nespecifita">cum gajis</span>, <span class="fremda" lang="und" title="Ne-Esperanta teksto. Lingvo: nespecifita">boris et graniciebus</span>,<br> <span class="fremda" lang="und" title="Ne-Esperanta teksto. Lingvo: nespecifita">Kmetonibus</span>, <span class="fremda" lang="und" title="Ne-Esperanta teksto. Lingvo: nespecifita">scultetis et omnibus rebus</span>,<br> <span class="fremda" lang="und" title="Ne-Esperanta teksto. Lingvo: nespecifita">Et quibusdam aliis</span>’<a class="noto" title="Ligilo al “#noto-sinjoro-tadeo-8-26”" href="#noto-sinjoro-tadeo-8-26" id="sinjoro-tadeo-8-26">*</a>. Vi laŭscie boju,<br> Nenion forlasante!” — “Ŝlosist’, vi ekboju!<br> Diris Protazo, manojn metinte post zonon —<br> Mi pretas sekvi ĉian partioj-ordonon:<br> Averte, ke ne havos forton, devigita<br> Perforte, tia akto nokte anoncita.”<span class="m dekstre">740</span> <br> “Kiu? diris Ŝlosisto, perfortaĵon celas?<br> Mi petas ja ĝentile; se al vi malhelas,<br> Per fendilo, al moŝto, mi fajron eligos,<br> Kiel en sep preĝejoj okulojn lumigos.”<br> “Kial, diris Vokisto, Gervazet’, koleri?<br> Ne vokista afero — juĝe konsideri;<br> Sciate, ke vokiston invitas partio,<br> Diktas laŭ vol’, vokisto anoncas laŭ tio.<br> Vokiston, leĝ-senditon, neniu arestas;<br> Do mi ne scias, kial mi sub gardo estas.<span class="m dekstre">750</span> <br> Mi skribos akton, donu al mi lanterneton;<br> Nun mi anoncas: Fratoj, silenton, kvieton!”</p>

 <div id="noto-sinjoro-tadeo-8-25" class="noto "> <a class="noto" href="#sinjoro-tadeo-8-25">*</a> Leĝa enkonduko.</div>

 <div id="noto-sinjoro-tadeo-8-26" class="noto "> <a class="noto" href="#sinjoro-tadeo-8-26">*</a> Tiuj vortoj estas diritaj de Ŝlosisto per ŝerce imitita malbona latinaĵo, laŭ uzata tiam en juĝejoj, kiu enhavis ofte polajn esprimojn kun latinaj deklinaciaj finiĝoj. La frazo signifas: “kun boskoj, arbaroj kaj limoj, kampuloj, vilaĝestroj kaj ĉiuj aĵoj, kaj kelkaj aliaj.”</div>

 <p id="dj519">Por laŭtiĝi, ekstaris li sur grand-trabaro,<br> (Traboj sekiĝis apud ĝarden’-palisaro);<br> Li suriris, tuj kvazaŭ de vent-blova skuo<br> Malaperis. Aŭdiĝis en brasik’ fal-bruo;<br> Tra kanabej’ malhela flugis blanka lia<br> Konfederatko, kvazaŭ hel-kolombo ia.<br> Verŝilo pafis ĉapon, ne trafis laŭ volo;<br> Krakas stangoj, Protazo vokas el lupolo:<span class="m dekstre">760</span> <br> “Mi protestas!” Jam certas forkuro prospera;<br> Restis post li salikoj kaj marĉo rivera.</p>

 <p id="dj520">Kvazaŭ, sur konkirita rempar’, de kanono<br> Lasta pafo, aŭdiĝis ĉi protesta sono;<br> En dom’ Soplica ĉesis jam ĉia rezisto,<br> Malsata nobelaro rabas: Aspergisto,<br> En bovejo, sur sia prenita posteno,<br> Bovon kaj du bovidojn asperge-mortigis,<br> Razil’ al ili sabron en gorĝojn dronigis;<br> Same ageme uzis spadeton Aleno,<span class="m dekstre">770</span> <br> Jun-porkojn sub skapolojn pikante en staloj.<br> Buĉo minacas birdojn: Anseroj, per krio<br> Savintaj Romon antaŭ perfido de Galloj,<br> Vane alvokas helpon; anstataŭ Manlio,<a class="noto" title="Ligilo al “#noto-sinjoro-tadeo-8-27”" href="#noto-sinjoro-tadeo-8-27" id="sinjoro-tadeo-8-27">*</a><br> Kuras Verŝil’ kameron, gras-birdojn sufokas<br> Aŭ vive, ĉe kontuŝa zon’, ligante lokas.<br> Vane birdinoj turnas kolojn, raŭkiĝante;<br> Vane siblas anseroj, rabiston pinĉante;<br> Li kuras: surŝutite per lanugo brila,<br> Levate per laŭ-rada movo dens-flugila,<span class="m dekstre">780</span> <br> Al malica ĥoĥliko<a class="noto" title="Ligilo al “#noto-sinjoro-tadeo-8-28”" href="#noto-sinjoro-tadeo-8-28" id="sinjoro-tadeo-8-28">*</a> li estas simila.</p>

 <div id="noto-sinjoro-tadeo-8-27" class="noto "> <a class="noto" href="#sinjoro-tadeo-8-27">*</a> <span class="nomo" lang="und" title="Ne-Esperanta nomo. Lingvo: nespecifita">Manlius</span>, brava militisto, post invado kaj dezertigo de Romo per Galloj, en <abbr>j.</abbr> 389 antaŭ <abbr>Kr.</abbr>, savis antaŭ ili Kapitolon (roman kastelon kun templo de Zeŭso), vekite per krio de sanktaj anseroj.</div>

 <div id="noto-sinjoro-tadeo-8-28" class="noto "> <a class="noto" href="#sinjoro-tadeo-8-28">*</a> Speco de koboldo aŭ malbona spirito.</div>

 <p id="dj521">Sed, kvankam malplej krie, buĉo plej teruris<br> Inter kokoj. Kokejon juna <span class="nomo" lang="und" title="Ne-Esperanta nomo. Lingvo: nespecifita">Sak</span> enkuris;<br> El ŝtupetoj per laĉo kaptante koketojn,<br> Detirante hirt-plumajn, tufajn kokinetojn,<br> Ĉiujn vice sufokas: amason metita<br> Kuŝas bela birdaro, per grioj nutrita.<br> <span class="nomo" lang="und" title="Ne-Esperanta nomo. Lingvo: nespecifita">Sak</span> senpripensa! kia vin kaptis furio!<br> Tion al vi neniam pardonos Zofio.</p>

 <p id="dj522">Gervaz’ antikva-more farante disponojn,<span class="m dekstre">790</span> <br> Al si ordonas doni de kontuŝoj zonojn,<br> Kaj per ili eligas, el Soplica kelo,<br> Barelojn da griz-brando, biero, mielo,<br> Kelkajn tuj senŝtopigas; aliajn nobela<br> Densa aro forrulas al sojlo kastela.<br> Tie ĉiuj kolektas sin por nokt-kuŝejo,<br> Tie estas fondita Grafa ĉef-loĝejo.</p>

 <p id="dj523">Cent fajroj brulas, rostas, bakas kaj kuiras;<br> Viandoj fleksas tablojn, drinkaĵoj fluiras.<br> Nokto estis pasonta trinke, manĝe, kante;<span class="m dekstre">800</span> <br> Sed vice ekdormetas oni, oscedante;<br> La okulojn estinge nebulo vualas,<br> Kapojn balancas ĉiuj, kie sidis, falas:<br> Kun plado, glaso, kruĉo, aŭ rostaĵa pato.<br> Tiel venkintojn venkis dormo, morto-frato.</p>

 </div>

 <div class="chapitro" id="sinjoro-tadeo-9"> <h3 id="dj524">Libro <span class="num" title="">IX</span>.</h3> <p id="dj525">Batalo.</p>

 <p id="dj526">Pri danĝeroj, rezultantaj el senorda tendarejo. — Helpo neatendita. — Malgaja situacio de l’ nobelaro. — Kvestula vizito estas antaŭdiro de savo. — Majoro <span class="nomo" lang="und" title="Ne-Esperanta nomo. Lingvo: nespecifita">Płut</span> per troa koketeco turnas sur sin la tempeston. — Pafo el tercerolo signalas batalon. — Faroj de l’ Aspergisto; faroj kaj danĝeroj de <span class="nomo" lang="und" title="Ne-Esperanta nomo. Lingvo: nespecifita">Macjek</span>. — Verŝilo per insido savas Soplicovon. — Sukurso rajdistara; atako kontraŭ pied-irularo. — Faroj de Tadeo. — Duelo de ĉefoj, interrompita per perfido. — <span class="nomo" lang="und" title="Ne-Esperanta nomo. Lingvo: nespecifita">Vojski</span> per decida manovro superpezigas la pesteleron de l’ batalo. — Sangaj faroj de Gervazo. — Ĉambelano, grandanima venkinto.</p>

 <p id="dj527">Ili ronkis, dormege tiel, ke, sen veko,<br> Kun lanternoj eniris da homoj kelkdeko,<br> Atakis nobelaron sen ies rezisto,<br> Kiel dormantajn muŝojn arane’ “falĉisto”:<br> Apenaŭ iu zumas, jam ĝin longa-krure<br> Ĉirkaŭprenas rabisto, sufokas terure.<br> Sed pli firme, ol muŝoj, dormas ar’ nobela:<br> Ne zumas, kvazaŭ kuŝas sen vivo iela,<br> Kvankam per fortaj brakoj estas ekkaptata<br> Kaj, kiel sur ligiloj pajlo, renversata.<span class="m dekstre">10</span> </p>

 <p id="dj528">Nur Verŝilo, al kiu en distrikt’ ne trovas<br> Vi same fortan kapon ĉe festen’: li povas<br> Trinki du bareletojn da juli-mielo<br> Antaŭ lango-konfuzo kaj kapo-ŝancelo:<br> Li, kvankam long-festenis kaj ekdormis ŝtone,<br> Donis signon de vivo: okulon duone<br> Malfermis, vidas… veraj inkub’-inferanoj!<br> Du teruraj vizaĝoj, kun lipharoj-paroj,<br> Spiregas, buŝon lian tuŝas per lipharoj,<br> Kiel flugile volvas ronde per kvar manoj.<span class="m dekstre">20</span> <br> Time, li krucosigni sin volas: sed vane,<br> Kvazaŭ flanke-najlita estas dekstra-mane,<br> Movas maldekstran, sentas: ve! de man’ spirita,<br> Kiel ido en vindojn, li estas vindita;<br> Li timas pli terure, kun fermit-okulo,<br> Kuŝas sen spir’, malvarma iĝas, laŭ mortulo!</p>

 <p id="dj529">Sed Aspergist’ sin volas defendi: malfrue!<br> En propra zon’ li estis ligita unue;<br> Tamen li kunvolviĝis, elaste eksaltis,<br> Falis, sur brustoj, kapoj de dormantoj haltis,<span class="m dekstre">30</span> <br> Ĵetiĝis, laŭ ezoko sable, baraktante,<br> Muĝis laŭ urs’, el pulmoj fortikaj kriante:<br> “Perfido…” Tuj vekita nobelaro ronde,<br> Ĥore: “Perfid’, perforto!” ekkriis responde.</p>

 <p id="dj530">Spegulan ĉambron eĥoj atingas laŭtkrie;<br> Kun Gervazo, ĵokeoj, Grafo dormis tie.<br> Gervaz’ vekite, vane ŝiriĝas, kun miro<br> Sin vidas alligita ĉe propra rapiro;<br> Ĉe fenestro li vidas: jen homoj armitaj,<br> En nigraj kaskedetoj, verd-uniformitaj.<span class="m dekstre">40</span> <br> Unu, skarpe-zonita, la spadon tenante,<br> Kaj akraĵon al siaj longuloj turnante,<br> Flustradis: “Ligu!” Ĉirkaŭ-kuŝas, kiel ŝafoj,<br> Ĵokeoj en katenoj; malarmita Grafo<br> Sidas; kun bajonetoj nudaj, du longuloj<br> Staras ĉe li. Rekonis Gervazo: Moskvuloj!!!<br> Ve!</p>

 <p id="dj531">Ŝlosisto ne foje estis en teruroj,<br> Multfoje havis ŝnurojn sur manoj kaj kruroj:<br> Tamen saviĝis; sciis fortul’ manieron<br> Ŝiri katenojn, sekve ne perdis esperon;<span class="m dekstre">50</span> <br> Li pripensis, okulojn fermis, ŝajn-dormante,<br> Kaj malrapide brakojn, krurojn longigante,<br> Enspiris, — ventron, bruston kunpremis laŭpove:<br> Subite kuntiriĝas, sin streĉas plenblove;<br> Laŭ serpent’, kapon, voston, kaŝanta artike,<br> Longa Gervaz’ aspektis nun mallonge, dike,<br> Subite distiriĝis: eĉ ekknaris ŝnuro,<br> Sed ne krevis! Ŝlosisto, kun honto, teruro,<br> Renversiĝis, kaŝinte vizaĝon kolere,<br> Fermis okulojn, kuŝis kiel ligno tere.<span class="m dekstre">60</span> </p>

 <p id="dj532">Ĵus aŭdiĝis tamburoj: malofte unue,<br> Poste ĉiam pli dense, pli frakase-brue.<br> Oficir’ de moskvuloj, je tiu apelo<a class="noto" title="Ligilo al “#noto-sinjoro-tadeo-9-1”" href="#noto-sinjoro-tadeo-9-1" id="sinjoro-tadeo-9-1">*</a><br> Ĵokeojn, Grafon, lasis sub gard’ en kastelo,<br> Nobelaron en korton gvidis; staris tie,<br> Dua rot’. Van-baraktas Aspergist’ furie.</p>

 <div id="noto-sinjoro-tadeo-9-1" class="noto "> <a class="noto" href="#sinjoro-tadeo-9-1">*</a> Kunvoko de armeo.</div>

 <p id="dj533">Stabo — en korto, kune armitaj nobeloj:<br> Podhajskioj, Birbaŝoj, Hreĉeĥoj, Bjergeloj,<br> Ĉiuj Juĝist-parencoj, amikoj, kun spado<br> Helpe kuris, aŭdante pri atak’, invado,<span class="m dekstre">70</span> <br> Ĉar kun <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>-j estis longe en kvereloj.</p>

 <p id="dj534">Kiu moskvan taĉmenton el vilaĝoj gvidis?<br> Kiu najbarojn helpe kolekti rapidis?<br> Asesor’? <span class="nomo" lang="und" title="Ne-Esperanta nomo. Lingvo: nespecifita">Jankjel</span>? Estis divers-opinio,<br> Certe neniu sciis tiam, nek post tio.</p>

 <p id="dj535">Jam leviĝas la suno, sange ruĝigite,<br> Malakra-rande kvazaŭ radi’-deŝirite,<br> Duonvideble kaŝas ĝin nigra nub-sfero,<br> Kiel ardas en karboj forĝistaj huf-fero.<br> Nubojn, ŝiritajn kiel glaci-buloj, vento,<span class="m dekstre">80</span> <br> Plifortiĝante, pelis el la oriento;<br> Nubaĵoj flugas, pluvon malvarman ŝutante.<br> Post ili kuras vento, pluvon sekigante.<br> Post vento ree nubo malseka alkuras:<br> Tag’ alterne malvarmas aŭ pluve murmuras.</p>

 <p id="dj536">Dume Majoro trabojn, el apud barilo,<br> Igas treni, en ĉiu tranĉi per hakilo<br> Duonrond-truojn, meti al aperto trua<br> Kaptitoj-krurojn, fermi per lignaĵo dua.<br> Du traboj, akrarande najle-kunbatitaj,<span class="m dekstre">90</span> <br> Kunpremis krurojn, kiel hund-faŭkoj fermitaj;<br> Ŝnuroj, forte streĉitaj, dorse manojn ligis;<br> Sed Major’ al nobeloj turmenton pliigis:<br> El kapoj deŝirigis la konfederatkojn,<br> El ŝultroj la mantelojn kaj la taratatkojn,<br> Eĉ kontuŝojn, ĵupanojn. Tiel trab-forĝite,<br> Dent-klakante, al pluvo, malvarm’, elmetite,<br> Nobeloj vice sidis dum malbon-vetero;<br> Aspergisto baraktas vane en kolero.</p>

 <p id="dj537">Vane sin pro nobeloj Juĝist’ intermetas,<span class="m dekstre">100</span> <br> Kaj vane Zonjo ploras, Telimeno petas,<br> Agi pri katenitoj ne tiel severe.<br> <span class="nomo" lang="und" title="Ne-Esperanta nomo. Lingvo: nespecifita">Nikita Rikov</span>, rota oficiro, vere<br> Paciĝus, mem moskvulo, sed bona sinjoro:<br> Tamen obei devis li al <span class="nomo" lang="und" title="Ne-Esperanta nomo. Lingvo: nespecifita">Płut</span>, majoro!</p>

 <p id="dj538">Majoro, polo, naske el urbo <span class="nomo" lang="und" title="Ne-Esperanta nomo. Lingvo: nespecifita">Dzjeroviĉ</span>,<br> Nomita pole (kiel aŭdiĝas) <span class="nomo" lang="und" title="Ne-Esperanta nomo. Lingvo: nespecifita">Płutoviĉ</span>,<br> Alibaptiĝis; granda fripon’, laŭ regulo,<br> Se polo, en car-servo, fariĝas moskvulo.<br> <span class="nomo" lang="und" title="Ne-Esperanta nomo. Lingvo: nespecifita">Plut</span>, kun pipo front-staris, koks-apogiĝante,<span class="m dekstre">110</span> <br> Responde al kapklinoj nazon alt-levante;<br> Por signo de kolero li brovojn kuntiris,<br> Fumo-volvon ellasis kaj en domon iris.</p>

 <p id="dj539">Dume Juĝist’ Rikovon pacemigi penas,<br> Kaj ankaŭ Asesoron al flanko forprenas:<br> Ili pripensas fini sen juĝo aferon,<br> Kaj, pli grave, eviti registaran peron.<br> Do diris, al majoro <span class="nomo" lang="und" title="Ne-Esperanta nomo. Lingvo: nespecifita">Plut</span>, <span class="nomo" lang="und" title="Ne-Esperanta nomo. Lingvo: nespecifita">Rikov</span> sinjoro:</p>

 <p id="dj540">“Kion el ĉi kaptitoj havos ni, Majoro?<br> Doni sub juĝon? estos nobeloj-mizero,<span class="m dekstre">120</span> <br> Kaj vi, Major’, nenion gajnos el afero.<br> Aŭdu, Major’, pli bone paciĝi: Sinjoro<br> Juĝisto rekompencu vin por ĉi laboro;<br> Ni diros, ke li estis de ni vizitata:<br> Tiel vivos kaprinoj, lupo estos sata.<br> Rusoj diras: singarde eblas ĉiu faro,<br> Kaj ankaŭ: por vi rostu sur rostil’ de caro;<br> Kaj ankaŭ: ol malpace, pli bone konsente;<br> Nodu bone kaj kaŝu finaĵojn prudente.<br> Ne raportu, do scios neniu pri tio.<span class="m dekstre">130</span> <br> Rusoj diras: por preno donis manojn Dio.”</p>

 <p id="dj541">Major’, aŭdante tion kolere kraĉ-spiris<br> Kaj: “Vi frenezas, <span class="nomo" lang="und" title="Ne-Esperanta nomo. Lingvo: nespecifita">Rikov</span>? Cara servo — diris —<br> Ne estas amikeco, stultulo maljuna!<br> Vi frenezas? Ellasu mi, en tempo nuna,<br> Milita, ribelulojn? Ha, poloj ribelaj,<br> Mi vin instruos! Ha, vi friponoj nobelaj,<br> <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>-j! malsekiĝu kanajloj, tremante!<br> (Li rigardis fenestren, tut-gorĝe ridante).<br> Jen ĉi <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, kiu sidas en surtuto,<span class="m dekstre">140</span> <br> — For surtuton! — pasinta-jare, dum reduto,<br> Kun mi kverelis… Estis ne mi komencinto:<br> Dum mi dancas, li krias: ‘Post pordon, ŝtelinto!’<br> Ke tiam, por priŝtelo de regiment-kaso,<br> Mi estis sub esploro, en grand-embaraso,<br> Ĉu tio lin koncernis? Estas danc’ mazura,<br> Li krias: jen ŝtelisto! kaj nobeloj: hura!<br> Maljust’? Falinte miajn ungojn, li prudentos.<br> Mi diris: He, <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, vi tion ekpentos!<br> Kaj nun, <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, kion? la vergojn vi sentos!”<span class="m dekstre">150</span> </p>

 <p id="dj542">Kliniĝinte, li flustris en Juĝist’-orelon:<br> “Se vi volas, ke ili savu sian felon,<br> Por ĉiu kap’ mil rublojn, en kontanta mono;<br> Mil rubletojn, Juĝisto, jen lasta propono.”</p>

 <p id="dj543">Juĝisto ekmarĉandis; Major’ ne atentis,<br> Kuris en ĉambro, lasis dens-fumon: prezentis<br> Sin kiel turn-fajraĵo ia, aŭ raketo;<br> Postiris lin virinoj kun ploro kaj peto.<br> “Major’, diris Juĝisto, antaŭ tribunalo,<br> Kion vi gajnos? Estis nek sanga batalo,<span class="m dekstre">160</span> <br> Nek vundoj; por manĝitaj anseroj, kokinoj,<br> Oni sole repagos laŭ Statut’-difinoj.<br> Kontraŭ Graf’ mi ne plendos, ne sekvos verdikto;<br> Tio estis kutima najbara konflikto.”</p>

 <p id="dj544">“Kaj ĉu Juĝisto legis Flavan Libron?”<a class="noto" title="Ligilo al “#noto-sinjoro-tadeo-9-2”" href="#noto-sinjoro-tadeo-9-2" id="sinjoro-tadeo-9-2">*</a> diris<br> Majoro. — “Kian libron?” Juĝisto ekmiris.<br> “Libro — pli bona, diris <span class="nomo" lang="und" title="Ne-Esperanta nomo. Lingvo: nespecifita">Plut</span>, ol la Statutoj,<br> Ĉiupaĝe: pendigo, Siberio, knutoj;<br> Libro milito-leĝa, nun en Litvo tuta,<br> Deviga; jam sub tablo kuŝas leĝ’ statuta!<span class="m dekstre">170</span> <br> Milit-leĝe vi marŝos, por petolo tia,<br> Jam almenaŭ al puna labor’ siberia”.<br> “Sed mi apelacios al guberniestro.”<br> Diris Juĝist’. — “Eĉ iru al imperiestro!<br> Respondis <span class="nomo" lang="und" title="Ne-Esperanta nomo. Lingvo: nespecifita">Plut</span>; — verdiktojn car’ konfirmas noble,<br> Punon pligrandigante, eĉ ofte duoble.<br> Apelaciu, trovos mi eble, bezone,<br> Kontraŭ Juĝisto hokon, por ektiri bone.<br> <span class="nomo" lang="und" title="Ne-Esperanta nomo. Lingvo: nespecifita">Jankjel</span>, spiono, kiun registar’ insidas,<br> Via doman’, en via drinkejo loksidas.<span class="m dekstre">180</span> <br> Vin ĉiujn mi areste povas nun reteni.”<br> “Sen ordon’, vi kuraĝus min areste preni?”<br> Diris Juĝist’. Disputo tre vive ekkuris,<br> Kiam al biendomo nova gast’ veturis.</p>

 <div id="noto-sinjoro-tadeo-9-2" class="noto "> <a class="noto" href="#sinjoro-tadeo-9-2">*</a> Flava libro, tiel nomata laŭ kovrilo, estis barbara libro da rusaj militaj leĝoj. Ofte dum paca tempo la registaro anoncis tutajn provincojn, kiel estantajn en milita stato kaj, laŭ la Flava Libro, donis al armea komandanto plenan povon pri la havaĵo kaj vivo de loĝantoj. Sciate estas, ke ekde <abbr>j.</abbr> 1812 ĝis la revolucio (1831 <abbr>j.</abbr>) tuta Litvo dependis de la Flava Libro, kies plenumanto estis la Grand-duko tron-sekvanto.</div>

 <p id="dj545">Vetur’ amasa, stranga: Antaŭe kuranta,<br> Nigra vira ŝafego, kun kap’ hirtiĝanta<br> Per kvar kornoj, el kiuj du, laŭ ark-kurbaĵoj,<br> Ĉe oreloj volviĝas kun sonoriletoj:<br> Kaj du, el frunt’ al flanko ŝovante finaĵojn,<br> Per latunaj, tintantaj skuas rond-globetoj.<span class="m dekstre">190</span> <br> Post virŝafo — ŝafinoj, bovoj, kaprinaro,<br> Post brutoj — pez-ŝarĝite, veturiloj-kvaro.</p>

 <p id="dj546">Ĉiuj divenis venon de pastr’ Almozisto;<br> Do devon de la mastro konante, Juĝisto<br> Staris sojle, saluti gaston. Veturante,<br> Pastro kaŝis vizaĝon, kapuĉ’-vualante;<br> Sed oni lin rekonis: vidinte areston,<br> Li alturnis vizaĝon kaj faris man-geston.<br> Dua veturigisto estas rekonita:<br> Maljuna <span class="nomo" lang="und" title="Ne-Esperanta nomo. Lingvo: nespecifita">Macjek</span> Vergo, kampule vestita.<span class="m dekstre">200</span> <br> Nobelaro ekkriis, kiam lin rekonis;<br> Li diris: “Stultaj!…”, mane silenton ordonis.<br> Sur tria veturilo — Prus’ en vest’ flik-ara,<br> Fine <span class="nomo" lang="und" title="Ne-Esperanta nomo. Lingvo: nespecifita">Zan</span> kun <span class="nomo" lang="und" title="Ne-Esperanta nomo. Lingvo: nespecifita">Mickjeviĉ</span> veturis sur kvara.</p>

 <p id="dj547">Kaj dume Podhajskioj kaj Isajeviĉoj,<br> Birbaŝoj kaj Vilbikoj, Bjergeloj, Kotviĉoj,<br> Vidante de <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>j pezan malliberon,<br> Komencis kvietigi malnovan koleron;<br> Ĉar pola nobelaro, kvankam kolerema<br> Kaj batalema, tamen ne estas venĝema.<span class="m dekstre">210</span> <br> Oni Maljun-Mateon petas pri konsiloj:<br> Li starigas amason ĉirkaŭ veturiloj,<br> Atendigas.</p>

 <p id="dj548">Kvestulo iris ĉambron, pene<br> Rekonebla; ne ŝanĝis li vestaĵon sian,<br> Sed figuron alprenis li tute-alian:<br> Kutime malserena, nun li gaj-miene<br> Levis kapon, laŭ kruda kvestulo petola,<br> Antaŭ ol ekbabili, ridis:</p>

 <p id="dj549">“Ha, ha, hola!<br> Mi gratulas! Ha, ha, ha! bonege, image!<br> Sinjoroj oficiroj! iuj ĉasas tage,<span class="m dekstre">220</span> <br> Vi nokte! Bon-ĉasaĵo: mi vidis nobelojn;<br> Hej! pinĉi, senplumigi, hej! deŝiri ŝelojn!<br> Nobelaro petolas, vi surmetu bridon!<br> Mi gratulas, Majoro, vi kaptis Grafidon:<br> Grasul’, riĉul’, sinjoro li el antenatoj;<a class="noto" title="Ligilo al “#noto-sinjoro-tadeo-9-3”" href="#noto-sinjoro-tadeo-9-3" id="sinjoro-tadeo-9-3">*</a><br> Ne lasu lin el kaĝo sen tricent dukatoj!<br> Prenu! por monaĥejo donu groŝoj-trion,<br> Kaj por mi; mi pri via savo petas Dion;<br> Jes, vere, mi tre zorgas por vi pri ĉielo!<br> Mort’ eĉ stab-oficirojn kaptas je orelo:<span class="m dekstre">230</span> <br> <span class="nomo" lang="und" title="Ne-Esperanta nomo. Lingvo: nespecifita">Baka</span><a class="noto" title="Ligilo al “#noto-sinjoro-tadeo-9-4”" href="#noto-sinjoro-tadeo-9-4" id="sinjoro-tadeo-9-4">*</a> pravis, ke morto trapikas brokatojn<a class="noto" title="Ligilo al “#noto-sinjoro-tadeo-9-5”" href="#noto-sinjoro-tadeo-9-5" id="sinjoro-tadeo-9-5">*</a><br> Kaj skarlatojn; sur drapon bone faras frapon;<br> Kaj tra tolo ĉe kolo ĝi tranĉas laŭ volo,<br> Sama normo: friz-formo, kiel uniformo.<br> Morto panjeto, diras <span class="nomo" lang="und" title="Ne-Esperanta nomo. Lingvo: nespecifita">Baka</span>, laŭ bulbeto,<br> Larm-premas, dum alpremas; same karesemas<br> Dum lulo de mamulo aŭ diboĉ-bravulo!<br> Aĥ! Majoro! ni vivas, morgaŭ morto venos!<br> Kion ni manĝas, trinkas, al ni apartenos!<br> Juĝisto, matenmanĝi estas tempo nune?<span class="m dekstre">240</span> <br> Mi sidiĝas ĉe tablo, petas ĉiujn kune.<br> Majoro, eble zrazojn? Moŝto Leŭtenanta,<br> Kion vi pensas? vazon da punĉ’ varmiganta?”</p>

 <div id="noto-sinjoro-tadeo-9-3" class="noto "> <a class="noto" href="#sinjoro-tadeo-9-3">*</a> Antaŭuloj, prapatroj.</div>

 <div id="noto-sinjoro-tadeo-9-4" class="noto "> <a class="noto" href="#sinjoro-tadeo-9-4">*</a> Pastro <span class="nomo" lang="und" title="Ne-Esperanta nomo. Lingvo: nespecifita">Józef Baka</span>, jezuito, vivinta en <span class="num" title="">XVIII</span>-a <abbr>jc.</abbr>, verkis poemon “Rimarkoj pri morto neevitebla, al ĉiuj komuna”, el kiu <span class="nomo" lang="und" title="Ne-Esperanta nomo. Lingvo: nespecifita">Mickiewicz</span> citas ĉi-tie kelkajn versojn.</div>

 <div id="noto-sinjoro-tadeo-9-5" class="noto "> <a class="noto" href="#sinjoro-tadeo-9-5">*</a> Brokato, orteksaĵo. — Skarlato, skarlatkolora teksaĵo, metafore en senco de reĝa digno aŭ kardinala.</div>

 <p id="dj550">Oficiroj rediris: “Jes, Patr-Almozisto,<br> Tempas manĝi kaj trinki sanon de Juĝisto!”</p>

 <p id="dj551">La domanoj ekmiris kaj diveni penas:<br> Kial Vermo la gajan mienon alprenas?<br> Juĝist’ al kuiristo ordonon raportis:<br> Zrazojn, botelojn, vazojn, sukeron li portis.<br> <span class="nomo" lang="und" title="Ne-Esperanta nomo. Lingvo: nespecifita">Płut</span> kaj <span class="nomo" lang="und" title="Ne-Esperanta nomo. Lingvo: nespecifita">Rikov</span> komencis glutadi rapide,<span class="m dekstre">250</span> <br> Tiel ofte posttrinki, manĝante avide,<br> Ke duonhore manĝis for dudek tri zrazojn<br> Kaj eltrinkis da punĉo du mezgrandajn vazojn.</p>

 <p id="dj552">Majoro sata, gaja, larĝe sur sofeto<br> Sidiĝis, prenis pipon, per banka bileto<br> Ekbruligis, deviŝis buŝon per tuk-finoj,<br> La ridantajn okulojn turnis al virinoj,<br> Kaj diris: “Bel-fraŭlinojn mi deserte ŝatas!<br> Je major-bantoj! kiam matene mi satas,<br> Post zrazoj mi, deserte, volonte babilas<span class="m dekstre">260</span> <br> Kun bel-fraŭlinoj, kiuj ĉarme vin similas!<br> Mi proponus lud-kartojn? elf-cvelfe?<a class="noto" title="Ligilo al “#noto-sinjoro-tadeo-9-6”" href="#noto-sinjoro-tadeo-9-6" id="sinjoro-tadeo-9-6">*</a> je visto?<br> Aŭ ni dancu mazurkon? je diabloj-centoj!<br> En jegroj-regimento mi — ĉefmazuristo!”<br> Kaj, pli proksimiĝante al damoj-asisto,<br> Li alternigis fumon kun la komplimentoj.</p>

 <div id="noto-sinjoro-tadeo-9-6" class="noto "> <a class="noto" href="#sinjoro-tadeo-9-6">*</a> Dekunu-dekdu (germane), kartludo.</div>

 <p id="dj553">“Danci! ekvokis Vermo: trinkinte ĝis resto<br> Botelon, eĉ mi, pastro, kun levita vesto,<br> Dancas mazurkon! Tamen, Majoro, je vere,<br> Ni trinkas, kaj la jegroj frostiĝas ekstere?<span class="m dekstre">270</span> <br> Diboĉu! Mastro donos grizbrandon favore,<br> Major’ permesos: trinku bravuloj ĝojkore!”<br> <span class="nomo" lang="und" title="Ne-Esperanta nomo. Lingvo: nespecifita">Plut</span> rediris: “Mi petus, lasante laŭvolon.”<br> Vermo flustris: “Juĝisto, donu alkoholon.”<br> Kaj tiel, dum en domo stabo glutis ĝoje,<br> Post dom’ armeo drinki komencis samfoje.</p>

 <p id="dj554">Kapitan’ senparole kalikojn plenumis;<br> Major’ trinkis, samtempe damojn amindumis,<br> Kaj ĉiam pli-grandiĝis lia danc-inklino;<br> Manon de Telimeno li kaptis en fino,<span class="m dekstre">280</span> <br> Por danci; ŝi forkuris; li al Zonjo iris,<br> Ŝanceliĝe-kapkline, danc-inviton diris:<br> “Hej! <span class="nomo" lang="und" title="Ne-Esperanta nomo. Lingvo: nespecifita">Rikov</span>, ĉesu fine blovi fum-pipeton:<br> For la pipon! vi bone ludas gitareton;<br> Jen kuŝas gitareto, do prenu gitaron,<br> Mazurkon! Mi, majoro, dancos gvido-paron.”<br> Kapitan’ sur gitaro kordojn streĉe-tiris,<br> <span class="nomo" lang="und" title="Ne-Esperanta nomo. Lingvo: nespecifita">Plut</span> ree Telimenon emigi deziris:</p>

 <p id="dj555">“Major’-vorton: ne ruso mi estas, Fraŭlino,<br> Se mi mensogas; estu mi tuj ‘sukinsin-o’,<a class="noto" title="Ligilo al “#noto-sinjoro-tadeo-9-7”" href="#noto-sinjoro-tadeo-9-7" id="sinjoro-tadeo-9-7">*</a><span class="m dekstre">290</span> <br> Mensogante; demandu ĉiun oficiron,<br> Ĉiuj, tuta armeo atestos ver-diron:<br> Ke en naŭa korpuso de l’ armeo dua,<br> En regiment’ kvindeka, divizi’ unua<br> De Jegroj, <span class="nomo" lang="und" title="Ne-Esperanta nomo. Lingvo: nespecifita">Plut</span> majoro — ĉefa mazuristo!<br> Venu do, fraŭlineto! ĉar mi, por rezisto,<br> Obstinan fraŭlineton punos oficire…”</p>

 <div id="noto-sinjoro-tadeo-9-7" class="noto "> <a class="noto" href="#sinjoro-tadeo-9-7">*</a> <span class="fremda" lang="und" title="Ne-Esperanta teksto. Lingvo: nespecifita">Sukinsyn</span> (hundin-filo), insulta vorto rusa.</div>

 <p id="dj556">Li saltis, Telimeno-manon tiondire<br> Kaptis, kaj larĝa-kise blankan brakon klakis;<br> Tadeo lin alkuris: survango ekkrakis.<span class="m dekstre">300</span> <br> Ŝmac’, survango aŭdiĝis en vic-ordo tia,<br> Kiel vorto post vorto, unu post alia.</p>

 <p id="dj557">Plut’ konsternite, pala kolere, okulojn<br> Ekfrotis, poste kriis: “Ribel’! ribelulojn!”<br> Kaj kuris, eliginte spadon por trapiko.<br> Ĵus pastro tercerolon prenis el maniko,<br> Kriante: “Taĉjo! pafu kiel hel-kandelon!”<br> Tadeo kaptis, celis, pafis, sed li celon<br> Maltrafis, nur surdigis, nigrigis orelon<br> Al Major’. — Kun gitaro, vokante: “Ribelo!”<br> Al Tade’ saltis <span class="nomo" lang="und" title="Ne-Esperanta nomo. Lingvo: nespecifita">Rikov</span>; sed <span class="nomo" lang="und" title="Ne-Esperanta nomo. Lingvo: nespecifita">Vojski</span> al celo<span class="m dekstre">310</span> <br> Trans tablo svingis manon: ekfajfis tranĉilo<br> Inter kapoj; plifruis bato ol ekbrilo,<br> Trafis gitaron funde kaj trae ĝin splitis;<br> <span class="nomo" lang="und" title="Ne-Esperanta nomo. Lingvo: nespecifita">Rikov</span> flanken kliniĝis kaj morton evitis,<br> Sed ektimis, kaj: “Jegroj! ribelo!” kriante,<br> Prenis defende spadon, al sojlo cedante.</p>

 <p id="dj558">Ĵus aliflanke ĉambron nobeloj konkiras<br> Tra fenestro kun sabroj; Vergo fronte iras.<br> <span class="nomo" lang="und" title="Ne-Esperanta nomo. Lingvo: nespecifita">Plut</span>, <span class="nomo" lang="und" title="Ne-Esperanta nomo. Lingvo: nespecifita">Rikov</span>, en vestiblo, vokas je soldatoj.<br> Jam helpe plej proksimaj kuras tri vokatoj;<span class="m dekstre">320</span> <br> Jam tra pordo eniĝas brilaj bajonetoj,<br> Kaj post ili tri nigraj klinitaj kasketoj.<br> Mate’, levinte “vergon”, apud pordo staras,<br> Ĉe mur’; laŭ kat’ je ratoj, insidon li faras;<br> Terura bat’ faligus tri kapojn; sed vidis<br> Eble aĝul’ malbone, aŭ fervor-rapidis:<br> Antaŭ koloj-apero li hakis kasketojn<br> Kaj deŝiris; tint-falis vergo bajonetojn.<br> Rusoj reniras, antaŭ Mate’ forkuregas<br> En korton.</p>

 <p id="dj559">Tie granda konfuziĝo regas.<span class="m dekstre">330</span> <br> Tie Soplico-anoj labore vet-iras,<br> Disforĝas Dobĵinanojn kaj trabojn disŝiras.<br> Jegroj tien alkuras, ekvidinte tion;<br> Per bajonet’ trapikis serĝent’ Podhajskion,<br> Du nobelojn li vundis kaj pafis al tria:<br> Ili forkuras. — Tie jam ĉe trabo sia<br> Baptist’ liberajn manojn havis; do por bato<br> Li stariĝis, long-fingrojn volvis ĉe manplato,<br> Kaj el supre sur dorson de rus’ faris frapon,<br> Ke en pafil’-seruron batis lian kapon;<span class="m dekstre">340</span> <br> Seruro krakis, sed pro sango ne ekbrulis;<br> Serĝento al Baptistaj piedoj sin rulis.<br> Baptist’ kliniĝis, tubon de pafil’ kaptinte,<br> Turnas ĝin aspergile kaj, supren levinte,<br> Muel-turnas, soldatojn du igas al falo;<br> Ŝultre, kape trafita estas kaporalo.<br> Reston de trabo pelas for teruro-sento:<br> Baptist’ nobelojn ŝirmis laŭ mova tegmento.</p>

 <p id="dj560">Oni disbatis trabon, distranĉis ligilojn;<br> Nobelaro, libere, kuras veturilojn<span class="m dekstre">350</span> <br> De Kvestul’: prenas sabrojn, rapirojn, tasakojn,<a class="noto" title="Ligilo al “#noto-sinjoro-tadeo-9-8”" href="#noto-sinjoro-tadeo-9-8" id="sinjoro-tadeo-9-8">*</a><br> Falĉilojn kaj paftubojn; Verŝil’ — du sturmakojn,<br> Sakon da kugloj; ŝutis ilin en sturmakon,<br> Per dua sam-ŝargita li ekipis Sakon.</p>

 <div id="noto-sinjoro-tadeo-9-8" class="noto "> <a class="noto" href="#sinjoro-tadeo-9-8">*</a> Tasako, larĝa glavo; sturmako, pafilo kun larĝa tubo ĉe elfluga aperto.</div>

 <p id="dj561">Da jegroj pli alvenas. Tumult’ ĉiuparte;<br> Nobeloj jam ne povas sabri kruca-arte;<a class="noto" title="Ligilo al “#noto-sinjoro-tadeo-9-9”" href="#noto-sinjoro-tadeo-9-9" id="sinjoro-tadeo-9-9">*</a><br> Jegroj ne povas pafi; en mana batalo,<br> Dent’ por dento, fendiĝas jam ŝtalo je ŝtalo,<br> Bajoneto je sabro, falĉil’ klingon falas,<br> Pugno pugnon renkontas, brak’ kun brak’ batalas.<span class="m dekstre">360</span> </p>

 <div id="noto-sinjoro-tadeo-9-9" class="noto "> <a class="noto" href="#sinjoro-tadeo-9-9">*</a> Kruca arto, sabrado dekstren kaj maldekstren, kvazaŭ krucforme.</div>

 <p id="dj562"><span class="nomo" lang="und" title="Ne-Esperanta nomo. Lingvo: nespecifita">Rikov</span>, kun jegroj-parto, kuris palisaron<br> Ĉe garbej’, tie haltas, vokas soldataron,<br> Ke ili ne batalu en tia konfuzo,<br> Kie sub pugnoj falos sen armiloj-uzo;<br> Li koleras, ĉar mem li pafcelon ne trovas,<br> Diferencigi rusojn de poloj ne povas,<br> Krias: “<span class="fremda" lang="und" title="Ne-Esperanta teksto. Lingvo: nespecifita">Stroj</span>!” (vicon formu signifas ĉi-tio),<br> Sed komando ne estas aŭdata en krio.</p>

 <p id="dj563">Maljun-Mate’, por manaj luktoj ne taŭgante,<br> Retiriĝas, la vojon antaŭ si farante,<span class="m dekstre">370</span> <br> Dekstre, maldekstre: Viŝas sabra pinto cela<br> Bajoneton el tubo, laŭ meĉo kandela;<br> Pikante kaj tranĉante, maldekstran li svingas,<br> Kaj tiel singardeme kampon ekatingas.</p>

 <p id="dj564">Sed Mateon atakas, kun granda fervoro,<br> Maljuna Gefrejtero, soldat’-instruktoro;<a class="noto" title="Ligilo al “#noto-sinjoro-tadeo-9-10”" href="#noto-sinjoro-tadeo-9-10" id="sinjoro-tadeo-9-10">*</a><br> Bajoneta ĉef-majstro sin streĉis risorte,<br> Pafilon ambaŭmane ekkaptis tutforte:<br> Dekstra man’ ĉe seruro, maldekstra sur tubo;<br> Li turnas sin, eksaltas, kaŭriĝas al subo,<span class="m dekstre">380</span> <br> Maldekstran li mallevas, el dekstra armilon<br> Ŝovas kiel serpento el faŭko pikilon,<br> Kaj ree ĝin retiras, genu’-apogante,<br> Tiel turniĝas, saltas, <span class="nomo" lang="und" title="Ne-Esperanta nomo. Lingvo: nespecifita">Maćk</span>on atakante.</p>

 <div id="noto-sinjoro-tadeo-9-10" class="noto "> <a class="noto" href="#sinjoro-tadeo-9-10">*</a> Kaporalo, instruanta rekrutojn.</div>

 <p id="dj565">Do Mateo, taksinte lerton kontraŭulan,<br> Per maldekstra surmetis naz-vitron okulan,<br> Verg-tenilon per dekstra man’ ĉe brusto tenas,<br> Cedas, Gefrejter-movojn okul’-ekzamenas,<br> Krur-ŝanceliĝas, kvazaŭ li estus ebria.<br> <span class="fremda" lang="und" title="Ne-Esperanta teksto. Lingvo: nespecifita">Gefrejter</span> kuras, certe jam pri venko sia,<span class="m dekstre">390</span> <br> Por fari pli facile al cedant’ atakon,<br> Leviĝis, long-etendis tutan dekstran brakon;<br> Puŝante karabenon, li tiel streĉiĝis<br> Per puŝ’, armilo-pezo, ke li eĉ kliniĝis:<br> <span class="nomo" lang="und" title="Ne-Esperanta nomo. Lingvo: nespecifita">Macjek</span>, kie sur tubon bajonet’ metatas,<br> Submetis verg-tenilon kaj supren ĝin batas,<br> Mallevas vergon, ruson je mano hakante,<br> Kaj tuj, maldekstramane, makzelon tranĉante.<br> Tiel falis <span class="fremda" lang="und" title="Ne-Esperanta teksto. Lingvo: nespecifita">Gefrejter</span>, majstr’ en skerm-turniro,<br> De kvar medaloj kaj tri krucoj kavaliro.<span class="m dekstre">400</span> </p>

 <p id="dj566">Ĉirkaŭ traboj, maldekstra nobeloj-flugilo<br> Jam venke staras. Tie batis Aspergilo,<br> Tie Razil’ al rusoj distribuis frapojn:<br> Ĉi-tiu korpojn tranĉas, tiu hakas kapojn,<br> Jen kiel de germanaj majstroj la maŝino<br> Elpensita, nomata de ni draŝistino<br> Kun pajlhakilo: draŝ-, kaj tranĉ-ilojn havante,<br> Pajlon tranĉas kaj grenon samtempe eldraŝas;<br> Aspergist’ kaj Razilo tiel kune paŝas,<br> De supre kaj malsupre moskvulojn buĉante.<span class="m dekstre">410</span> </p>

 <p id="dj567">Sed Aspergist’, jam certan venkon forlasante,<br> Kuras dekstran flugilon, kie nov-danĝero<br> <span class="nomo" lang="und" title="Ne-Esperanta nomo. Lingvo: nespecifita">Maćk</span>on minacas. Morton de brav-Gefrejtero<br> Venĝante, long-spontone <span class="nomo" lang="und" title="Ne-Esperanta nomo. Lingvo: nespecifita">Praporŝĉik</span><a class="noto" title="Ligilo al “#noto-sinjoro-tadeo-9-11”" href="#noto-sinjoro-tadeo-9-11" id="sinjoro-tadeo-9-11">*</a> atakas;<br> (Spontono lance pikas kaj hakile hakas,<br> Hodiaŭ neglektita kaj nur en ŝiparo<br> Uzata, tiam servis al piedularo).<br> <span class="nomo" lang="und" title="Ne-Esperanta nomo. Lingvo: nespecifita">Praporŝĉik</span>, homo juna, sed batalis sperte:<br> Se kontraŭul’ armilon flankbatis, li lerte<br> Cedis: junulon <span class="nomo" lang="und" title="Ne-Esperanta nomo. Lingvo: nespecifita">Macjek</span> ne kaptus postkure,<span class="m dekstre">420</span> <br> Kaj sekve, ne vundante, sin defendis nure.<br> Al li <span class="nomo" lang="und" title="Ne-Esperanta nomo. Lingvo: nespecifita">Praporŝĉik</span> lance jam vundeton faris,<br> Jam levante spontonon hako-prete staris:<br> Baptisto alkuranta, mezvoje haltinte,<br> Sub malamik’-piedojn armilon ĵetinte,<br> Rompis oston: <span class="nomo" lang="und" title="Ne-Esperanta nomo. Lingvo: nespecifita">Praporŝĉik</span>, post sponton’-ellaso,<br> Ŝanceliĝas; alkuras Baptist’ kaj amaso<br> Nobela, poste rusoj el maldekstr-flugilo.<br> Komenciĝis batalo ĉirkaŭ Aspergilo.</p>

 <div id="noto-sinjoro-tadeo-9-11" class="noto "> <a class="noto" href="#sinjoro-tadeo-9-11">*</a> <span class="nomo" lang="und" title="Ne-Esperanta nomo. Lingvo: nespecifita">Praporŝĉik</span>, unua rango oficira en tiama rusa armeo.</div>

 <p id="dj568">Defendinte Mateon, li perdis armilon,<span class="m dekstre">430</span> <br> Preskaŭ per vivo pagis serveman ĝentilon;<br> Ĉar el poste du fortaj rusoj, alsaltinte,<br> Kvar manojn en hararon lian implikinte,<br> Per piedoj firmiĝis, tiris laŭ elastaj,<br> Ligitaj, al rivera ŝip’, ŝnuregoj mastaj.<br> Vane Baptist’ blind-batojn posten ĵetas, time<br> Sanceliĝante: vidas Gervazon proksime,<br> Do li vokas: “Fendilo! Ho <span class="nomo" lang="und" title="Ne-Esperanta nomo. Lingvo: nespecifita">Jezu</span>! Mario!”</p>

 <p id="dj569">Ŝlosist’, teruron lian ekkonis laŭ krio,<br> Returniĝis kaj ŝtalan akraĵon faligis,<span class="m dekstre">440</span> <br> Baptist’-kapon kaj moskvajn manojn fulm-disigis.<br> Rusoj, cedante voĉojn terurajn eldonis;<br> Sed unu man’ pli forte en hararo dronis:<br> Tiu restis pendanta, per sango ŝprucinte.<br> Tiel aglo leporon per ungo kroĉinte,<br> Per dua, por firm-teni, ĉe arbo ekpendas;<br> Kaj lepor’, ekŝirinte, aglon duon-fendas:<br> Dekstra ungo ĉe arbo restas en arbaro,<br> Maldekstran, sangan, portas lepor’ al kamparo.</p>

 <p id="dj570">Aspergisto, libera, rigardojn rond-sendas,<span class="m dekstre">450</span> <br> Serĉas armilon, vokas kaj manojn etendas,<br> Dume tondras per pugnoj kaj paŝas sentime,<br> Ĉar flanke de Gervazo teniĝas proksime,<br> Ĝis, en amas’, li vidas sian filon Sakon;<br> <span class="nomo" lang="und" title="Ne-Esperanta nomo. Lingvo: nespecifita">Sak</span> dekstramane turnis al celo sturmakon,<br> Maldekstra man’ lignegon poste-treni devis,<br> Armitan per silikoj, tuberoj, enhakoj;<a class="noto" title="Ligilo al “#noto-sinjoro-tadeo-9-12”" href="#noto-sinjoro-tadeo-9-12" id="sinjoro-tadeo-9-12">*</a><br> (Neniu ĝin eklevus krom Baptisto-brakoj).<br> Baptisto aspergilon karan rericevis:<br> Kaptis ĝin, kore kisis, ĝoj-salte ĝin levis,<span class="m dekstre">460</span> <br> Super kap’ ĉirkaŭsvingis kaj tuj ensangigis.</p>

 <div id="noto-sinjoro-tadeo-9-12" class="noto "> <a class="noto" href="#sinjoro-tadeo-9-12">*</a> La litva “<span class="fremda" lang="und" title="Ne-Esperanta teksto. Lingvo: nespecifita">maczuga</span>” estas farata laŭ sekvanta maniero: oni elektas junan kverkon kaj ektranĉas ĝin de supre ĝis malsupre per hakilo, por vundi supraĵe la arbon, distranĉante la mukŝelon. En tiujn entranĉaĵojn oni enmetas akrajn silikojn, kiuj post kelka tempo enkreskas en la arbon kaj formas malmolajn tuberojn. La maĉugoj prezentis dum idolanaj tempoj la ĉefan armilon de la litova pied-ira armeo. Oni uzas ilin iam ĝis nun kaj nomas “<span class="fremda" lang="und" title="Ne-Esperanta teksto. Lingvo: nespecifita">nasieki</span>” (tuber-bastonegoj).</div>

 <p id="dj571">Kiel li plu batalis kaj venkojn multigis,<br> Vane kanti: ĉar kredus al Muzo neniu,<br> Kiel Vilno ne kredis al virino, kiu,<br> Starante super <span class="nomo" lang="und" title="Ne-Esperanta nomo. Lingvo: nespecifita">Ostra-Brama</span>, tion vidis,<br> Kiel general’ <span class="nomo" lang="und" title="Ne-Esperanta nomo. Lingvo: nespecifita">Dejov</span> regimenton gvidis<br> Kaj malfermis pordegon jam kun bruo kraka,<br> Kiam unu urbano, nome <span class="nomo" lang="und" title="Ne-Esperanta nomo. Lingvo: nespecifita">Ĉarnobaka</span>,<br> Mortigis lin kun tuta regiment’ kozaka.<a class="noto" title="Ligilo al “#noto-sinjoro-tadeo-9-13”" href="#noto-sinjoro-tadeo-9-13" id="sinjoro-tadeo-9-13">*</a></p>

 <div id="noto-sinjoro-tadeo-9-13" class="noto "> <a class="noto" href="#sinjoro-tadeo-9-13">*</a> Post la leviĝo de <span class="nomo" lang="und" title="Ne-Esperanta nomo. Lingvo: nespecifita">Jasiński</span> (vidu rimarkon sur <abbr>p.</abbr> 7<a class="noto" title="Ligilo al “#noto-sinjoro-tadeo-1-8”" href="#noto-sinjoro-tadeo-1-8">*</a>) kiam la litvaj armeoj cedis en direkto de Varsovio, la rusoj proksimiĝis al la forlasita urbo Vilno. Generalo <span class="nomo" lang="und" title="Ne-Esperanta nomo. Lingvo: nespecifita">Dejov</span>, fronte de l’ stabo, enrajdis tra la Pinta Pordego (<abbr>v.</abbr> <abbr>p.</abbr> 5<a class="noto" title="Ligilo al “#noto-sinjoro-tadeo-1-2”" href="#noto-sinjoro-tadeo-1-2">*</a>) en la urbon. La stratoj estis malplenaj, la loĝantaro fermis sin en la domoj. Tiam iu urbano, rimarkinte kanonon, forlasitan en strata angulo, ŝargitan per kartoĉoj, celturnis ĝin al pordego kaj elpafis. Ĉi-tiu unu pafo savis tiam Vilnon. Generalo <span class="nomo" lang="und" title="Ne-Esperanta nomo. Lingvo: nespecifita">Dejov</span> pereis, kun li kelkaj oficiroj; la restintoj, timante embuskon, forcedis de l’ urbo. La nomo de tiu urbano ne estas certe konata.</div>

 <p id="dj572">Okazis, kiel diris antaŭe Rikovo:<span class="m dekstre">470</span> <br> Jegrojn venkis tumulte kontraŭuloj-povo;<br> Dudek-tri, mortigite, jam kuŝas sur tero,<br> Tridek-kelkaj, per vundoj tutkovrite, ĝemas,<br> Multajn kaŝis ĝardeno, lupol’, ĉerivero,<br> Kelk sub virinoj-zorgon, en domon sin premas.</p>

 <p id="dj573">Kun ĝoja krio kuras venkantaj nobeloj,<br> Tiuj ŝiri akirojn, tiuj al bareloj;<br> Triumfon ne kunsentas sola Verm’; Kvestulo<br> Mem ĝis nun ne batalis, (ĉar pastra regulo<br> Ĉi-tion malpermesas), sed kiel spertulo<span class="m dekstre">480</span> <br> Konsilis, batalejon ĉirkaŭe revidis,<br> Batalantojn per mano kaj rigardo gvidis,<br> Nun vokas, ke kolektu sin oni prefere,<br> Por ataki Rikovon, fini venkon vere;<br> Dume lia sendito al <span class="nomo" lang="und" title="Ne-Esperanta nomo. Lingvo: nespecifita">Rikov</span> ripetu,<br> Ke li, por savi vivon, armilon demetu;<br> Sed, se li senprokraste sabron ne fordonos,<br> Verm’ restintojn ĉirkaŭi, forhaki ordonos.<br> Kapitan’ <span class="nomo" lang="und" title="Ne-Esperanta nomo. Lingvo: nespecifita">Rikov</span> tute ne petis “pardonon”,<a class="noto" title="Ligilo al “#noto-sinjoro-tadeo-9-14”" href="#noto-sinjoro-tadeo-9-14" id="sinjoro-tadeo-9-14">*</a><br> Ĉirkaŭ si kolektinte duon-bataljonon,<span class="m dekstre">490</span> <br> Kriis: “Armil’!” Tuj estis armiloj kaptitaj,<br> Ektintis karabenoj delonge ŝargitaj;<br> Li kriis: “Cel’!” — ekbrilis tuboj-vic’ longstria;<br> Kriis: “Vic-pafu!” — tondras unu post alia;<br> Ĉi pafas, tiu ŝargas, aŭdiĝas armiloj:<br> Kugloj fajfas, seruroj tintas kaj ŝargiloj.<br> Tut-vico ŝajnas kiel rampulego voje,<br> Kiu mil bril-piedojn svingas unufoje.</p>

 <div id="noto-sinjoro-tadeo-9-14" class="noto "> <a class="noto" href="#sinjoro-tadeo-9-14">*</a> Indulgo, konservo de vivo soldata.</div>

 <p id="dj574">Vere, jegroj per forta trinkaĵo ebrie,<br> Malbon-celas, maltrafas, kaj apenaŭ ie<span class="m dekstre">500</span> <br> Iun mortigas, tamen estas du Mateoj<br> Vunditaj, falis unu el Bartolomeoj.<br> Nobeloj el malmultaj tuboj nur celtiras,<br> Malamikon per sabroj ataki ekiras,<br> Sed aĝuloj retenas; kugloj cel-akiras,<br> Trafas, forpelas, korton preskaŭ malplenigas,<br> Kaj jam de biendomo fenestrojn tintigas.</p>

 <p id="dj575">Tade’ virinojn ŝirmis en dom’, onkl-ordone,<br> Sed aŭdante: batalo turniĝas malbone,<br> Elkuris; Ĉambelano sekvis kun palaŝo,<span class="m dekstre">510</span> <br> Kiun fine alportis laŭ ordon’ Tomaŝo;<br> Li rapide kuniĝis kun nobeloj, fronte<br> Kuras kun sabro; sekvas nobelar’ volonte;<br> La jegroj allasinte ilin, per subita<br> Kugloj-hajlo ekŝutis: Razilo — vundita,<br> Pereis <span class="nomo" lang="und" title="Ne-Esperanta nomo. Lingvo: nespecifita">Isajeviĉ</span>, <span class="nomo" lang="und" title="Ne-Esperanta nomo. Lingvo: nespecifita">Vilbik</span>; do Kvestulo<br> Kaj Mateo nobelojn duflanke retiras:<br> Nobeloj malvarmiĝas el fervor’, reniras,<br> Rerigardas; ekvidis ĉi-tion moskvuloj:<br> Kapitan’ <span class="nomo" lang="und" title="Ne-Esperanta nomo. Lingvo: nespecifita">Rikov</span> pensas laste ekbategi,<br> El kort’ nobelojn peli, kaj domon ekregi.<span class="m dekstre">520</span> </p>

 <p id="dj576">“Formu atakon! kriis li, per bajonetoj!<br> Antaŭen!” Vic’ elmetas tubojn laŭ stangetoj,<br> Klinas kapojn, ekiras, paŝon rapidigas.<br> Vane el flank’ pafante, nobeloj haltigas:<br> Vico jam duon-korton pasis sen rezisto;<br> <span class="nomo" lang="und" title="Ne-Esperanta nomo. Lingvo: nespecifita">Rikov</span>, montrante domon per spad’, al Juĝisto<br> Krias: “Subiĝu, ĉar mi domon forbruligos!”<br> “Mi vin, vokas Juĝisto, en brulo rostigos.”</p>

 <p id="dj577">Biendomo Soplica! se ne detruitaj,<br> Brilas, sub poploj, viaj muroj blankigitaj;<span class="m dekstre">530</span> <br> Se najbar’-nobelaron Juĝisto ĝisnune<br> Apud gastamaj tabloj sidigas komune:<br> Certe li tie trinkas je Verŝilo-sano,<br> Sen kiu Soplicovon serĉi estus vano!</p>

 <p id="dj578">Verŝilon ne distingis kuraĝo supera<br> Ĝis nun; kvankam el trabo unue libera,<br> Li tuj en veturilo retrovis sturmakon,<br> Sian karan verŝilon, same kugloj-sakon,<br> Li ne batalis, tial, ke al si ne fidis<br> Tut-sobre; do li iris, kie tinon vidis,<span class="m dekstre">540</span> <br> Per man’ al buŝo klinis de brando torenton,<br> Kaj kiam, varmiĝinte, sentis kor-kontenton,<br> Li ĝuste-metis ĉapon kaj prenis verŝilon,<br> Enŝutis pulvon, supre palpigis ŝargilon,<br> Rigardis batalkampon: vidas, ke brilante,<br> Bajonet’-ondo batas nobelojn, puŝante:<br> Li naĝas kontraŭ ondo, al tero kliniĝas,<br> Kaj en densa herbaro, tra-l’ korto mergiĝas<br> Meze; ĝis, kie kreskas urtikoj, li lokas<br> Sin embuske, kaj Sakon per gestoj alvokas.<span class="m dekstre">550</span> </p>

 <p id="dj579"><span class="nomo" lang="und" title="Ne-Esperanta nomo. Lingvo: nespecifita">Sak</span> ĉe domsojlo staris kun sturmako sia,<br> Ŝirmante: tie loĝis kara Zonjo lia;<br> Kvankam ŝian rifuzon li konsciis plende,<br> Ŝin amis ĉiam, volus perei defende.</p>

 <p id="dj580">Jam jegroj-vico marŝe urtikojn eniris;<br> Verŝilo movis ĉanon, tub-faŭko elspiris<br> Al moskvuloj dekduon da kugloj hakitaj;<br> <span class="nomo" lang="und" title="Ne-Esperanta nomo. Lingvo: nespecifita">Sak</span> ellasas dekduon: Jegroj konfuzitaj,<br> Per embusk’ konsternite, vicon volvaĵigas,<br> Cedas, lasas vunditojn; Baptist’ finmortigas.<span class="m dekstre">560</span> </p>

 <p id="dj581">Grenej’ — jam for; timante pri longa posteno,<br> <span class="nomo" lang="und" title="Ne-Esperanta nomo. Lingvo: nespecifita">Rikov</span> al palisaro saltas de ĝardeno,<br> Haltigas rot-forkuron, ordigas kaj faras<br> El vico triangulon: akra kojn’ elstaras<br> Antaŭen, kaj du flankoj apud palisaro<br> De l’ ĝarden’ apogiĝas. Prava estis faro,<br> Ĉar el kastel’ galopas sur lin rajdistaro.</p>

 <p id="dj582">Grafo, kiu gardate en kastelo sidis,<br> Kiam rusoj forkuris, saltis sur ĉevalon<br> Kaj, aŭdinte pafadon, rajdantojn li gvidis,<span class="m dekstre">570</span> <br> Mem fronte, super kapon levante la ŝtalon.<br> <span class="nomo" lang="und" title="Ne-Esperanta nomo. Lingvo: nespecifita">Rikov</span> ĵus kriis: “Fajron, duon-bataljono!”<br> Sur seruroj trakuris longen fajra zono,<br> El tricent tuboj kugla ekfajfis zum-sono:<br> Rajdant’ pereis, falis tri vunditaj grave;<br> Graf’, el ĉeval’ falinta, falis; kuras save<br> Al li Ŝlosisto krie: de jegroj celpreno<br> Lasta Horeŝko, kvankam laŭ patrin’-deveno.<br> Verm’, pli proksima, Grafon korp-ŝirmas post falo,<br> Ricevas por li pafon, lin el sub ĉevalo<span class="m dekstre">580</span> <br> Eligas, ne permesas iri tiel are,<br> Oni pli bone celu, maltrafu avare,<br> Kaŝu sin post bariloj, putoj, muroj, staloj;<br> Graf’ kun anar’ atendu tempon por ĉevaloj.</p>

 <p id="dj583">Planojn de Verm’ komprenis kaj plenumis plene<br> Tadeo. Ligna puto lin kaŝas postene;<br> Kaj ĉar li sobras, bone el dutubo pafas,<br> (En aeron ĵetitan florenon li trafas),<br> Batas terure, ĉefojn elektas por celo:<br> De lia paf’ unua falis feldvebelo,<a class="noto" title="Ligilo al “#noto-sinjoro-tadeo-9-15”" href="#noto-sinjoro-tadeo-9-15" id="sinjoro-tadeo-9-15">*</a><span class="m dekstre">590</span> <br> El du tuboj serĝentojn du trafas bravulo;<br> Laŭ galonoj li celas, aŭ al triangulo<br> Ŝirmanta stabon. Tial <span class="nomo" lang="und" title="Ne-Esperanta nomo. Lingvo: nespecifita">Rikov</span> koleretas,<br> Piedfrapas, de spado tenilon mordetas:<br> “Majoro <span class="nomo" lang="und" title="Ne-Esperanta nomo. Lingvo: nespecifita">Płut</span>, li vokas, kio fine estos?<br> Baldaŭ el ni neniu ĉe l’ komando restos!”<br> Do <span class="nomo" lang="und" title="Ne-Esperanta nomo. Lingvo: nespecifita">Plut</span> granda-kolere al Tadeo vokas:<br> “Moŝto Pol’, vi hontinde post arbo vin lokas,<br> Ne timaĉu, eliru mezon, kun honoro<br> Batali.” Kaj Tadeo respondas: “Majoro,<span class="m dekstre">600</span> <br> Se vi tiel kuraĝa estas kavaliro,<br> Do kial vi vin kaŝas post jegroj-spaliro?<br> Mi ne timaĉas: iru nur el post barilo;<br> Mi, doninte survangon, pretas al duelo!<br> Kial sang-verŝi? inter ni estis kverelo:<br> Do malpacon decidu spado aŭ pafilo.<br> Vi elektu armilon, pinglon ĝis kanono,<br> Aŭ mi vin pafos kiel lupojn, sen pardono.”<br> Dirinte, li elpafis per celtrafa mano<br> Kaj leŭtenanton frapis apud Kapitano.<span class="m dekstre">610</span> </p>

 <div id="noto-sinjoro-tadeo-9-15" class="noto "> <a class="noto" href="#sinjoro-tadeo-9-15">*</a> Ĉefserĝento.</div>

 <p id="dj584">“Majoro, flustris <span class="nomo" lang="und" title="Ne-Esperanta nomo. Lingvo: nespecifita">Rikov</span>, eliru unua<br> Kaj revenĝu por lia faro matenfrua.<br> Se ĉi nobel’ pereos de iu alia,<br> Major’ ne lavos honton el honoro sia.<br> Ni devas ĉi nobelon en kampon eligi,<br> Se karaben’ ne taŭgas, per sabro mortigi.<br> Paf’ laŭ traf’, do mi estas amiko de piko:<br> Diris <span class="nomo" lang="und" title="Ne-Esperanta nomo. Lingvo: nespecifita">Suvorov</span>; iru, Major’, al duelo,<br> Ĉar li ĉiujn forpafos; jen prenas por celo.”<br> Major’ rediris: “<span class="nomo" lang="und" title="Ne-Esperanta nomo. Lingvo: nespecifita">Rikov</span>! vi, kara amiko,<span class="m dekstre">620</span> <br> Estas bravul’ pri spadoj: iru, <span class="nomo" lang="und" title="Ne-Esperanta nomo. Lingvo: nespecifita">Rikov</span>, frato.<br> Aŭ? leŭtenanton sendos ni por interbato.<br> Al Major’ de soldatoj cedi ne konvenas,<br> Batalion’-komando al mi apartenas.”<br> Rikov’, levinte spadon, kuraĝe eliris,<br> Ĉesigis pafojn, blankan tukon antaŭtiris,<br> Al Tadeo demandon pri armil’ direktis;<br> Post traktad’ ambaŭ spadojn konsente elektis.<br> Tadeo ĝin ne havis: oni serĉis spadon;<br> Armita Graf’ alsaltis kaj rompis traktadon.<span class="m dekstre">630</span> </p>

 <p id="dj585">“Sinjor’ <span class="nomo" lang="und" title="Ne-Esperanta nomo. Lingvo: nespecifita">Soplica</span>! vokis li, pardon’, Sinjoro,<br> Vi provokis Majoron! plifruas rankoro<br> Mia al Kapitano: en kastelon mian…”<br> (Diru, rompis Protazo: en kastelon nian)<br> “Enkuris, finis Grafo, de rabistoj fronte,<br> Ĉi-tiu <span class="nomo" lang="und" title="Ne-Esperanta nomo. Lingvo: nespecifita">Rikov</span>, miajn ĵokeojn ligonte,<br> Kaj mi lin punos, kiel mi faris en loko,<br> Sicilianoj nomas ĝin <span class="nomo" lang="und" title="Ne-Esperanta nomo. Lingvo: nespecifita">Birbante</span>-roko.”</p>

 <p id="dj586">Do ekĉesis pafado, silentis scivolaj<br> Armeoj, pro renkonto de ĉefestroj solaj:<span class="m dekstre">640</span> <br> Graf’, <span class="nomo" lang="und" title="Ne-Esperanta nomo. Lingvo: nespecifita">Rikov</span> iras, flanken-turniĝas malpace,<br> Per dekstra man’ kaj dekstra okulo minace;<br> Ĵus per maldekstraj manoj malkovras estime<br> La kapojn kaj salutas. (Honoro-kutime<br> La mortigon komencas oni salutinte).<br> Jam renkontiĝis spadoj kaj ekgrincis tinte:<br> Kavaliroj piedojn levas, aŭ genue<br> Kaŭriĝas, kaj antaŭen, posten, saltas plue.</p>

 <p id="dj587"><span class="nomo" lang="und" title="Ne-Esperanta nomo. Lingvo: nespecifita">Plut</span>, Tadeon vidante antaŭ sia fronto,<br> Konsiliĝis mallaŭte kun <span class="fremda" lang="und" title="Ne-Esperanta teksto. Lingvo: nespecifita">gefrejter</span> Gonto,<span class="m dekstre">650</span> <br> Kiu en roto estis plej bona pafulo.<br> “Gonto, diris Majoro, se al ribelulo<br> Kuglon sub kvinan ripon vi batos prudente,<br> Vi tuj de mi ricevos kvar rublojn arĝente.”<br> <span class="nomo" lang="und" title="Ne-Esperanta nomo. Lingvo: nespecifita">Gont</span> al serur’ kliniĝas, levas karabenon,<br> Kompanoj per manteloj kovras entreprenon;<br> Sed ne al rip’, al kapo li mezuris celon,<br> Pafis, trafis — proksime, traboris ĉapelon.<br> Tade’ ĉirkaŭturniĝis: Baptist’ alrapidis<br> Kaj atakis Rikovon, kriante: “Perfidis!”<span class="m dekstre">660</span> <br> Tade’ lin ŝirmas antaŭ nobelaro-batoj.<br> <span class="nomo" lang="und" title="Ne-Esperanta nomo. Lingvo: nespecifita">Rikov</span> pen-retiriĝis mezon de soldatoj.</p>

 <p id="dj588">Dobĵinanoj atakis vete kun litvanoj,<br> Malgraŭ antaŭkvereloj inter partianoj,<br> Batalas frate, unu alian incitas.<br> Dobĵinaj vidas kiel <span class="nomo" lang="und" title="Ne-Esperanta nomo. Lingvo: nespecifita">Podhajski</span> militas,<br> Jegroj-vicon tranĉante per falĉil’, do gaja<br> Kri’ ilia eksonis: “Long-vivu <span class="nomo" lang="und" title="Ne-Esperanta nomo. Lingvo: nespecifita">Podhaja</span>!<br> Antaŭen! frat-litvanoj havas superecon!”<br> Kaj Skoluboj, vidante de Razil’ bravecon,<span class="m dekstre">670</span> <br> Kiu, kvankam vundite, kuras, sabron svingas, —<br> Krias: “Vivu! Mazuroj superon atingas!”<br> Kaj, sin fervorigante, kontraŭ rusoj iras:<br> Vane ilin Mateo kaj Vermo retiras.</p>

 <p id="dj589">Dum tiel jegroj-roton fronte batas oni,<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> cedas el kampo, en ĝarden’ disponi.<br> Flanke ĉe li Protazo singardema iras;<br> Al li, mallaŭte, <span class="nomo" lang="und" title="Ne-Esperanta nomo. Lingvo: nespecifita">Vojski</span> sian planon diras.</p>

 <p id="dj590">En ĝarden’ staris, tuŝe apud palisaro,<br> Ĉe kiu sin apogis <span class="nomo" lang="und" title="Ne-Esperanta nomo. Lingvo: nespecifita">Rikov</span> kun jegraro,<span class="m dekstre">680</span> <br> Malnova fromaĝejo, krade konstruita<br> El traboj, kruc-ligitaj, simila al kaĝo.<br> En ĝi brilis sesdekoj da blanka fromaĝo;<br> Ĉirkaŭe ŝanceliĝis garbar’ sekigita:<br> Salvi’, benedikt-kardo,<a class="noto" title="Ligilo al “#noto-sinjoro-tadeo-9-16”" href="#noto-sinjoro-tadeo-9-16" id="sinjoro-tadeo-9-16">*</a> timian’ aroma,<br> <span class="nomo" lang="und" title="Ne-Esperanta nomo. Lingvo: nespecifita">Vojski</span>-idina, herba apoteko doma.<br> Fromaĝej’, larĝa klaftojn ĝis tri kaj duono,<br> Malsupre apogiĝis sur unu kolono,<br> Kvazaŭ nest’ cikonia. Malnova kverkaĵo<br> De kolono kliniĝis; putre ĝis duono,<span class="m dekstre">690</span> <br> Ĝi fal-minacis. Tamen Juĝist’, je propono<br> Pri renvers’ de kaduka aĝe konstruaĵo,<br> Respondis, ke preferas li dume ripari,<br> Ol renversi kaj novan restarigon fari.<br> Li prokrastis konstruon kaj donis disponon<br> Dume du apogilojn ŝovi sub kolonon.<br> Iom plifortigite, konstruaĵ’ malnova<br> Ĉe baril’ pendis super triangul’ Rikova.</p>

 <div id="noto-sinjoro-tadeo-9-16" class="noto "> <a class="noto" href="#sinjoro-tadeo-9-16">*</a> <span class="fremda" lang="und" title="Ne-Esperanta teksto. Lingvo: nespecifita">Cnicus benedictus</span> aŭ <span class="fremda" lang="und" title="Ne-Esperanta teksto. Lingvo: nespecifita">centaŭrea benedicta</span>, kuraca kreskaĵo.</div>

 <p id="dj591">Al fromaĝejo <span class="nomo" lang="und" title="Ne-Esperanta nomo. Lingvo: nespecifita">Vojski</span> kun Vokisto iras<br> Senparole, kaj ĉiu stangegon kuntiras;<span class="m dekstre">700</span> <br> Post ili kort-estrino kuras tra kanabo<br> Kun kuireja bubo, tre fortika knabo.<br> Ili en kolon’-supron stangojn batis pinte,<br> Puŝas tutforte, mem ĉe finoj pendiĝinte:<br> Kiel flosistoj ŝipon, sur sablaĵa fundo<br> Fiksiĝintan, el bordo pelas al profundo.</p>

 <p id="dj592">Krakis kolon’: konstruo ŝanceliĝe knaris,<br> Falegis triangulon moskvan; trab-etaĝoj<br> Premas, vundas, mortigas; kie vicoj staris,<br> Kuŝas traboj, kadavroj kaj blankaj fromaĝoj,<span class="m dekstre">710</span> <br> Sange-, cerb-makulitaj. Tondras Aspergilo<br> En triangul’ splitita; jam fulmas Razilo,<br> Vipas Vergo; el domo kuras nobelaro;<br> Sur diskurintojn falas Grafa rajdistaro.</p>

 <p id="dj593">Jam nur ok jegroj, fronte serĝent’, sin defendas.<br> Kontraŭkuras Ŝlosisto; do ili etendas<br> Naŭ tubojn kaj Ŝlosistan kapon celmezuras;<br> Li, svingante fendilon, kontraŭ pafo kuras.<br> Pastro, tion vidante, Ŝlosiston voj-baras,<br> Falas mem, al Gervazo krur-submeton faras:<span class="m dekstre">720</span> <br> Ili falis, tuj pafo pelotona knaris;<br> Apenaŭ plumbo fajfis, Gervazo jam staris,<br> Saltis en fumon, kapojn du tranĉas balae,<br> Postkuras forkurantojn, fendas ilin trae;<br> Ili kuras tra korto, de Gervaz’ pelate,<br> Grenejon, kies pordo staras malfermate;<br> Do Gervazo grenejon post jegroj enfalas,<br> En malhel’ malaperas, sed plue batalas:<br> Tra pord’ aŭdiĝas densaj batoj, ĝemo, krio.<br> Kun sanga glavo, kiam eksilentis ĉio,<span class="m dekstre">730</span> <br> Gervaz’ eliris.</p>

 <p id="dj594">Kampon nobeloj akiris,<br> Kaj dispelitajn jegrojn hakis, pikis, ŝiris.<br> <span class="nomo" lang="und" title="Ne-Esperanta nomo. Lingvo: nespecifita">Rikov</span> batalas sola, armilon el mano<br> Ne demetos: alkuras al li Ĉambelano,<br> Levas sabron kaj diras per solena tono:</p>

 <p id="dj595">“Kapitan’ ne makulas honoron ‘pardono’,<br> Vi pruvis, malfeliĉa, brava militisto,<br> Kuraĝon: do forcedu de vana rezisto,<br> Demetu sabron, ŝparu al glavoj laboron,<br> Vin malarmi: vi savos vivon kaj honoron!”<span class="m dekstre">740</span> </p>

 <p id="dj596">Rikovon dignoplena venkis parolado;<br> Kliniĝe li fordonis sian nudan spadon,<br> Ĝis kaptil’ sang-makulan: “Laĥoj,<a class="noto" title="Ligilo al “#noto-sinjoro-tadeo-9-17”" href="#noto-sinjoro-tadeo-9-17" id="sinjoro-tadeo-9-17">*</a> fratoj! veo,<br> Li diris, ke kanonon ne havis armeo!<br> <span class="nomo" lang="und" title="Ne-Esperanta nomo. Lingvo: nespecifita">Suvorov</span> diris: ‘<span class="nomo" lang="und" title="Ne-Esperanta nomo. Lingvo: nespecifita">Rikov</span>, frat’, memoru bone,<br> Kontraŭ Laĥoj neniam iru senkanone!’<br> Jegroj estis ebriaj (Majoro permesis<br> Drinki! Ho, <span class="nomo" lang="und" title="Ne-Esperanta nomo. Lingvo: nespecifita">Plut</span> majoro hodiaŭ ekscesis!<br> Li al caro respondos pri komando sia.<br> Ĉambelano! mi restos bon-amiko via.<span class="m dekstre">750</span> <br> Kiuj sin forte amas — rus-proverbo diras —<br> Tiuj sin ankaŭ forte je l’ hararo ŝiras.<br> Vi taŭgas por batalo, kiel por drinkado,<br> Sed, pri jegroj, fin-ĉesu via petolado”.</p>

 <div id="noto-sinjoro-tadeo-9-17" class="noto "> <a class="noto" href="#sinjoro-tadeo-9-17">*</a> Malnova rusa nomo de poloj.</div>

 <p id="dj597">Ĉambelan’ levas spadon, aŭdinte proponon,<br> Per Vokist’ ĝeneralan anoncas pardonon,<br> Bandaĝigas vunditojn, el kamp’ mortigitojn<br> Forigas, militkaptas jegrojn malarmitojn.<br> <span class="nomo" lang="und" title="Ne-Esperanta nomo. Lingvo: nespecifita">Plut</span>, tre longe serĉita, en urtik’ sin kaŝis,<br> Kuŝis kiel malviva; fine li elpaŝis,<span class="m dekstre">760</span> <br> Vidante, ke finita estis batalado.</p>

 <p id="dj598">Tiel finiĝis lasta en Litvo invado.<a class="noto" title="Ligilo al “#noto-sinjoro-tadeo-9-18”" href="#noto-sinjoro-tadeo-9-18" id="sinjoro-tadeo-9-18">*</a></p>

 <div id="noto-sinjoro-tadeo-9-18" class="noto "> <a class="noto" href="#sinjoro-tadeo-9-18">*</a> Estis ankoraŭ poste invadoj, kvankam ne tiel famaj, tamen sufiĉe laŭtaj kaj sangaj. Ĉirkaŭ <abbr>j.</abbr> 1817-a sinjoro <abbr>U</abbr>… en Novogrodka Vojevodlando, venkis dum invado tutan novogrodkan garnizonon kaj malliberigis la ĉefojn.</div>

 </div>

 <div class="chapitro" id="sinjoro-tadeo-10"> <h3 id="dj599">Libro <span class="num" title="">X</span>.</h3> <p id="dj600">Emigracio. <span class="nomo" lang="und" title="Ne-Esperanta nomo. Lingvo: nespecifita">Jacek</span>.</p>

 <p id="dj601">Interkonsilo pri sendanĝerigo de l’ sorto de venkintoj. — Intertraktado kun <span class="nomo" lang="und" title="Ne-Esperanta nomo. Lingvo: nespecifita">Rikov</span>. — Adiaŭdiro. — Grava malkaŝo. — Espero.</p>

 <p id="dj602">Matenaj nuboj, dise komence kurante,<br> Kiele nigraj birdoj, al zenit’ flugante,<br> Ĉiam ariĝis. Suno apenaŭ al subo<br> Ekiris el tagmezo, jam grandega nubo<br> Ĉielduonon kovris. La vento akcelis<br> Densiĝantan nubegon, kaj suben ĝin pelis,<br> Ĝis, unu flank’, duone de ĉiel’ ŝirite,<br> Al tero kliniĝinte, larĝe etendite,<br> En sin prenante ventojn, kiel granda velo,<br> De l’ sudo okcidenten kuris sur ĉielo.<span class="m dekstre">10</span> </p>

 <p id="dj603">Estis moment’ mallaŭta — kaj aero tute<br> Silentis, surde, kvazaŭ de teruro mute.<br> Grenoj, kiuj antaŭe kuŝiĝis, kaj skuis<br> Ree supren la oran spikaron, kaj bruis<br> Kiel ondaro, staras nun tute senmove,<br> Ĉielrigardas, pajlon hirtigas denove.<br> Verdaj salikoj, poploj ĉevoje, starintaj<br> Kiele ploristinoj ĉe tombo, klinintaj<br> Fruntojn, kaj kiuj plektis longajn brakojn vente,<br> Dislasinte harligojn siajn blank-arĝente,<span class="m dekstre">20</span> <br> Staras malvivaj, mutaj, laŭ esprim’ similaj<br> Al funebraj Niobo-statuoj Sipilaj.<a class="noto" title="Ligilo al “#noto-sinjoro-tadeo-10-1”" href="#noto-sinjoro-tadeo-10-1" id="sinjoro-tadeo-10-1">*</a><br> Sole tremolo skuas per griz-foliaro.</p>

 <div id="noto-sinjoro-tadeo-10-1" class="noto "> <a class="noto" href="#sinjoro-tadeo-10-1">*</a> <span class="nomo" lang="und" title="Ne-Esperanta nomo. Lingvo: nespecifita">Niobe</span>, laŭ antikvaj tradicioj, estis edzino de Teba reĝo kaj patrino de sep filoj kaj de sep filinoj. Kolerigite pro ŝia fiereco, la dio <span class="nomo" lang="und" title="Ne-Esperanta nomo. Lingvo: nespecifita">Apollon</span> kaj diino <span class="nomo" lang="und" title="Ne-Esperanta nomo. Lingvo: nespecifita">Diana</span> mortigis ŝiajn infanojn. La malesperanta patrino, pro granda doloro, transformiĝis en ŝtonon sur la monto <span class="nomo" lang="und" title="Ne-Esperanta nomo. Lingvo: nespecifita">Sipilos</span>.</div>

 <p id="dj604">Hejmrevenon kutime ne ŝatas brutaro,<br> Paŝtistojn ne atendas nune; ariĝante,<br> Ĝi forlasas nutraĵon, al domo kurante.<br> Virbovo hufe fosas, korne plugas teron,<br> Kaj per muĝo teruras de l’ brutar’ ceteron;<br> Bovino ĉiellevas grand-okulon mire,<br> Malfermas buŝon, ĝemas profunde sopire;<span class="m dekstre">30</span> <br> Virporko malrapidas, grincas kaj koleras,<br> Kaj, grenofaskojn ŝteli provize, preferas.<br> Birdojn kaŝis la herboj, tegmentoj, arbaroj;<br> Nur lagetojn ĉirkaŭas da kornikoj aroj.<br> Ili per gravaj paŝoj ĉirkaŭpromenante,<br> Al nigraj nuboj nigrajn okulojn turnante,<br> El seka gorĝ’ eligas la langon, etendas<br> Larĝe siajn flugilojn, kaj banon atendas.<br> Sed tro fortan tempeston ili antaŭvidis,<br> Kvazaŭ nub’ leviĝinte, al arbar’ rapidis.<span class="m dekstre">40</span> <br> Lasta, neatingebla en flugo, birdeto,<br> Nigran nubon memfide fendas, hirundeto,<br> Fine ĝi kugle falas.</p>

 <p id="dj605">Ĵus en ĉi momentoj<br> Kun moskvuloj batalon fininte terure,<br> Nobelar’ sub tegmentojn rifuĝas forkure,<br> Lasante batalkampon, kie elementoj<br> Batalos.</p>

 <p id="dj606">Okcidento ankoraŭ orumas<br> Teron: ĝi malserene, flavoruĝe lumas.<br> Jam nubo ombrojn, kvazaŭ retojn, etendante,<br> Forkaptas lumorestojn, sunon postkurante,<span class="m dekstre">50</span> <br> Kvazaŭ ĝin kapti, antaŭ subeniro, provas.<br> Kelkaj ventegoj iam sube sin traŝovas,<br> Unu postkuras duan, pluvogutojn ŝutas:<br> Grandaj, helaj kaj rondaj, kvazaŭ hajlo gutas.</p>

 <p id="dj607">Ventegoj interbrake sin kaptis subite,<br> Luktas, en fajfegantajn rondojn kuntordite,<br> Rondkuras sur lagetoj, akvon funde skuas,<br> Ruliĝas sur herbaroj, en junkoj fajf-bruas;<br> Ŝprucas salik’-branĉetoj, flugas herb’, falĉate,<br> En venton, kiel haroj, plenmane ŝirate,<span class="m dekstre">60</span> <br> Mikse kun garbaj krispoj. Ventoj, hurlas, falas<br> Sur kampojn, renversiĝas, baraktas, batalas,<br> Fosas, ŝiras terbulojn, al vent’ tria faris<br> Aperton; vent’ ŝiriĝis el grundo, ekstaris<br> Hum-kolone: ruliĝas piramidaj ruloj,<br> Kap-boras sablon, ŝutas ĝin al stel-okuloj,<br> Plenbloviĝas, malfermas supre tubo-veston:<br> Per giganta trumpeto trumpetas tempeston;<br> Ĝis, kun tuta ĥaoso da akvo, polvaĵo,<br> Pajlo, folioj, branĉoj, herbkovra ŝiraĵo,<span class="m dekstre">70</span> <br> Ventegoj en arbaron ekbatis profunde,<br> Muĝante kiel ursoj.</p>

 <p id="dj608">Plaŭdas pluv’ abunde,<br> Dense, kvazaŭ kribrate. Tondr’ ekmuĝis nune:<br> Gutoj kuniĝis, kiel kordoj, ligas kune<br> Jen per longaj plektaĵoj teron kun ĉieloj,<br> Jen fluas per tavoloj, kvazaŭ el siteloj.<br> Jam tute kovris teron, kun kupol’ ĉiela,<br> Nigra nokt’ kaj tempesto, ol nokt’ pli malhela.<br> Horizont’ iam krevas derande-alrande:<br> Tempest’-anĝelo, kiel suno, ega grande,<br> Vizaĝe lumas, ree mortvual’-kovrate,<br> Forkuras, nuboj-pordon krakfermis tondrbate.<br> Ree tempest’ pli forta, pluveg’ pli intensa,<br> Malhel’ preskaŭ palpebla, tiel dika, densa.<br> Poste pluv’ mallaŭtiĝas, tondro pormomente<br> Ekdormas, revekiĝas, verŝas pluv-torente,<br> Ĝis ĉio kvietiĝis. Nur la arboj brue<br> Moviĝas ĉirkaŭ domo, — pluv’ murmuras plue.</p>

 <p id="dj609">Tre dezirinda estis nun tempest’-vetero:<br> Ĉar, krepuske, pluvego en batal’-tereno<span class="m dekstre">90</span> <br> Plenverŝis vojojn, ŝiris pontojn sur rivero,<br> El bieno fermitan faris fortikaĵon.<br> Do, pri okazintaĵoj en Soplic’-bieno<br> Famo ne povis iri tuj en ĉirkaŭaĵon:<br> Kaj dependis nobeloj-sorto de mistero.</p>

 <p id="dj610">Grava interkonsilo estas ĉe l’ Juĝisto.<br> En lito kuŝas pala, sanga Almozisto,<br> Lacigita, sed mense sana; li disponas,<br> Kaj Juĝisto plenumas, kion li ordonas:<br> Invitas Ĉambelanon, Rikovon venigas,<span class="m dekstre">100</span> <br> Vokas Ŝlosiston, poste la pordon ŝlosigas.<br> Interparol’ sekreta daŭris dum tut-horo,<br> Ĝis tiel interrompis ĝin <span class="nomo" lang="und" title="Ne-Esperanta nomo. Lingvo: nespecifita">Rikov</span> sinjoro,<br> Ĵetante, sur la tablon, monujon or-plenan:<br> “Moŝtoj Laĥoj, jam uzas vi proverbon jenan,<br> Ke ĉiu ruso ŝtelas; diru demandito,<br> Ke li konis Moskvulon, jen <span class="nomo" lang="und" title="Ne-Esperanta nomo. Lingvo: nespecifita">Rikov</span>, Nikito<br> <span class="nomo" lang="und" title="Ne-Esperanta nomo. Lingvo: nespecifita">Nikitiĉ</span>, kapitano rota, kun medaloj<br> Ok, kaj tri krucoj, havis ilin por bataloj:<br> Jen medal’ por <span class="nomo" lang="und" title="Ne-Esperanta nomo. Lingvo: nespecifita">Oĉakov</span>, jen por <span class="nomo" lang="und" title="Ne-Esperanta nomo. Lingvo: nespecifita">Izmailov</span>,<a class="noto" title="Ligilo al “#noto-sinjoro-tadeo-10-2”" href="#noto-sinjoro-tadeo-10-2" id="sinjoro-tadeo-10-2">*</a><span class="m dekstre">110</span> <br> Jen por batal’ ĉe <span class="nomo" lang="und" title="Ne-Esperanta nomo. Lingvo: nespecifita">Novi</span>, jen por <span class="nomo" lang="und" title="Ne-Esperanta nomo. Lingvo: nespecifita">Prejsiŝ-Ilov</span>,<br> Tiu por Korsakova fama renirado<br> El apud <span class="nomo" lang="und" title="Ne-Esperanta nomo. Lingvo: nespecifita">Zuriĥ</span>; ankaŭ por kuraĝo spado;<br> Li havis, de marŝalo mem, tri kontentigojn,<br> Kaj de l’ caro du laŭdojn, kaj kvar memorigojn,<br> Ĉion skribe.”</p>

 <div id="noto-sinjoro-tadeo-10-2" class="noto "> <a class="noto" href="#sinjoro-tadeo-10-2">*</a> <span class="nomo" lang="und" title="Ne-Esperanta nomo. Lingvo: nespecifita">Oczaków</span>, urbo apud dekstra bordo de <span class="nomo" lang="und" title="Ne-Esperanta nomo. Lingvo: nespecifita">Dnjepro</span>; ĝi estis konkirita de princo <span class="nomo" lang="und" title="Ne-Esperanta nomo. Lingvo: nespecifita">Potemkin</span> en <abbr>j.</abbr> 1788. — <span class="nomo" lang="und" title="Ne-Esperanta nomo. Lingvo: nespecifita">Izmaił</span>, fortikaĵo, kiun prenis sturme <span class="nomo" lang="und" title="Ne-Esperanta nomo. Lingvo: nespecifita">Suvorov</span> en <abbr>j.</abbr> 1790. — <span class="nomo" lang="und" title="Ne-Esperanta nomo. Lingvo: nespecifita">Novi</span>, en Italujo, estas memorinda pro la venko de rusoj kaj aŭstroj super francoj 1799. — <span class="nomo" lang="und" title="Ne-Esperanta nomo. Lingvo: nespecifita">Preussisch-Eylau</span>, en Prusujo; tie batalis sange <span class="nomo" lang="und" title="Ne-Esperanta nomo. Lingvo: nespecifita">Napoleon</span> <span class="num" title="">I</span> kun prusoj kaj rusoj 1807. — Generalo rusa <span class="nomo" lang="und" title="Ne-Esperanta nomo. Lingvo: nespecifita">Korsakov</span>, estis helpe sendita al <span class="nomo" lang="und" title="Ne-Esperanta nomo. Lingvo: nespecifita">Suvorov</span> en Svisujon kaj estis kape-batita apud <span class="nomo" lang="und" title="Ne-Esperanta nomo. Lingvo: nespecifita">Zurich</span> en <abbr>j.</abbr> 1799-a.</div>

 <p id="dj611">“Sed turnu, Kapitan’, atenton,<br> Vokis Verm’, se ne volas vi interkonsenton,<br> Kio kun ni fariĝos? Aranĝi aferon,<br> Vi donis vorton.”</p>

 <p id="dj612">“Vere, mi faros ceteron,<br> Diris <span class="nomo" lang="und" title="Ne-Esperanta nomo. Lingvo: nespecifita">Rikov</span>, jen ree vorto! Kaj pro kio?<br> Ĉar via pereigo taŭgus por nenio!<span class="m dekstre">120</span> <br> Mi, honestulo, ŝatas vin, Laĥoj, por tio,<br> Ke vi, gajuloj, bonaj por drinko, regalo,<br> Kaj same, kuraĝuloj, taŭgas por batalo.<br> Rusa proverbo diras, ke, kiu veturas,<br> Iam defalas; kiu nun antaŭe kuras,<br> Morgaŭ poste; batanto sentos morgaŭ baton;<br> Do ne koleri, vivo instruas soldaton.<br> El kie homo prenus tiom da kolero,<br> Koleri pro malvenko! Oĉakov-afero<br> Estis sanga; ĉe <span class="nomo" lang="und" title="Ne-Esperanta nomo. Lingvo: nespecifita">Zuriĥ</span> ar’ infanteria<span class="m dekstre">130</span> <br> Pereis; ĉe <span class="nomo" lang="und" title="Ne-Esperanta nomo. Lingvo: nespecifita">Aŭsterlic</span> — tuta roto mia.<br> Kaj antaŭe, Koscjuŝko, apud <span class="nomo" lang="und" title="Ne-Esperanta nomo. Lingvo: nespecifita">Raclavice</span><a class="noto" title="Ligilo al “#noto-sinjoro-tadeo-10-3”" href="#noto-sinjoro-tadeo-10-3" id="sinjoro-tadeo-10-3">*</a> —<br> Mi serĝentis — taĉmenton mian forfalĉigis:<br> Kio sekvis? Mi ree, ĉe <span class="nomo" lang="und" title="Ne-Esperanta nomo. Lingvo: nespecifita">Macjejovice</span>,<a class="noto" title="Ligilo al “#noto-sinjoro-tadeo-10-4”" href="#noto-sinjoro-tadeo-10-4" id="sinjoro-tadeo-10-4">*</a><br> Propra-lance du bravajn nobelojn mortigis:<br> Kun falĉil’, <span class="nomo" lang="und" title="Ne-Esperanta nomo. Lingvo: nespecifita">Mokronovski</span> iris antaŭ fronto,<br> Al kanonisto tranĉis for manon kun lonto.<a class="noto" title="Ligilo al “#noto-sinjoro-tadeo-10-5”" href="#noto-sinjoro-tadeo-10-5" id="sinjoro-tadeo-10-5">*</a><br> Oj! vi Laĥoj! Patrujo! mi ĉion-ĉi sentas,<br> Mi <span class="nomo" lang="und" title="Ne-Esperanta nomo. Lingvo: nespecifita">Rikov</span>; car’ ordonas, kaj ni tion pentas.<br> Ĉu Laĥoj nin koncernas? Moskvon — Moskvularo,<span class="m dekstre">140</span> <br> Polujon — Laĥoj havu! — ne permesas caro.”</p>

 <div id="noto-sinjoro-tadeo-10-3" class="noto "> <a class="noto" href="#sinjoro-tadeo-10-3">*</a> <span class="nomo" lang="und" title="Ne-Esperanta nomo. Lingvo: nespecifita">Racławice</span>, vilaĝo en nord-orienta flanko de <span class="nomo" lang="und" title="Ne-Esperanta nomo. Lingvo: nespecifita">Kraków</span>; ĉi-tie <span class="nomo" lang="und" title="Ne-Esperanta nomo. Lingvo: nespecifita">Kościuszko</span>, fronte de malgranda armeo (ĉirkaŭ 5000, kaj inter ili 500 kampuloj armitaj per falĉiloj), venkis 7000 rusojn, la kvaran de Aprilo 1794.</div>

 <div id="noto-sinjoro-tadeo-10-4" class="noto "> <a class="noto" href="#sinjoro-tadeo-10-4">*</a> <span class="nomo" lang="und" title="Ne-Esperanta nomo. Lingvo: nespecifita">Maciejowice</span>, urbeto apud rivero <span class="nomo" lang="und" title="Ne-Esperanta nomo. Lingvo: nespecifita">Okrzejka</span>, estas memorinda pro la batalo (4 Oktobro 1794), en kiu <span class="nomo" lang="und" title="Ne-Esperanta nomo. Lingvo: nespecifita">Kościuszko</span> estis venkita de la rusaj armeoj sub komando de <span class="nomo" lang="und" title="Ne-Esperanta nomo. Lingvo: nespecifita">Fersen</span>, kaj, grave vundite, kun multaj aliaj fariĝis militkaptito. Ĉi tiu batalo decidis la sorton de la Koscjuŝka insurekcio.</div>

 <div id="noto-sinjoro-tadeo-10-5" class="noto "> <a class="noto" href="#sinjoro-tadeo-10-5">*</a> Meĉaĵo (pole <span class="fremda" lang="und" title="Ne-Esperanta teksto. Lingvo: nespecifita">lont</span>, germane <span class="fremda" lang="und" title="Ne-Esperanta teksto. Lingvo: nespecifita">Lunte</span>).</div>

 <p id="dj613">La Juĝisto rediris: “Sinjor’ Kapitano,<br> Ke vi honestas, scias ĉiu civitano,<br> Ĉe kiu, ekde jaroj, vi loĝis en paco;<br> Sed ne koleru, bona amik’, pro l’ donaco:<br> Ni ne volis ofendi vin, kuraĝis oron<br> Dediĉi, vin konante neriĉan sinjoron.”</p>

 <p id="dj614">“Aĥ, jegroj! vokis <span class="nomo" lang="und" title="Ne-Esperanta nomo. Lingvo: nespecifita">Rikov</span>: mia roto tuta<br> Mort-pikita! kaj ĉio estas kulpo Pluta!<br> Li, komandant’, respondos pri tio ĉe caro;<span class="m dekstre">150</span> <br> Kaj tiun monon prenu al vi, sinjoraro;<br> Kapitana salajro ne estas ja riĉa,<br> Sed, por punĉo kaj pipo da tabak’, sufiĉa.<br> Mi vin ŝatas, ĉar kune manĝas, trinkas dome,<br> Babilas, diboĉetas kaj vivas tut-home.<br> Mi vin defendos, kiam juĝ-esploro estos;<br> Honest-vorton mi donas, ke mi bon-atestos.<br> Ni diros, ke ni venis ĉi-tien vizite,<br> Trinkis, dancis, eĉ iom ebrietigite;<br> <span class="nomo" lang="und" title="Ne-Esperanta nomo. Lingvo: nespecifita">Plut</span> okaze komandis fajron doni cele,<span class="m dekstre">160</span> <br> Batal’! bataliono pereis iele.<br> Se sinjoroj esploron per oro bon-ŝmiros,<br> Vi elturniĝos. Nune mi nur tion diros,<br> Kion de mi jam aŭdis long-rapir’-havanto,<br> Ke mi estas nur dua, <span class="nomo" lang="und" title="Ne-Esperanta nomo. Lingvo: nespecifita">Plut</span> — ĉefkomandanto:<br> <span class="nomo" lang="und" title="Ne-Esperanta nomo. Lingvo: nespecifita">Plut</span> restis viva, povas do fleksi hoketojn,<br> Ke vi pereos; estas li ruz-intriganto;<br> Oni ŝtopu en lian buŝon bank-biletojn.<br> Nu, kun longa rapiro, Sinjoro Nobelo,<br> Ĉu kun <span class="nomo" lang="und" title="Ne-Esperanta nomo. Lingvo: nespecifita">Plut</span> konsentiĝo jam venis al celo?”<span class="m dekstre">170</span> </p>

 <p id="dj615">Gervaz’ ĉirkaŭrigardis, kalvaĵon glatigis,<br> Senzorge man-balancis, kaj kvazaŭ sciigis:<br> Jam farite. Sed <span class="nomo" lang="und" title="Ne-Esperanta nomo. Lingvo: nespecifita">Rikov</span> insisti ne ĉesis:<br> “Ĉu <span class="nomo" lang="und" title="Ne-Esperanta nomo. Lingvo: nespecifita">Plut</span>, per vort’ certiga, silenti promesis?”<br> Ŝlosisto, kiun tedis demandoj, kolere,<br> Klinis grava-miene grand-fingron al-tere,<br> Svingis manon, por tranĉi parolojn cetere,<br> Kaj diris: “Ne perfidos <span class="nomo" lang="und" title="Ne-Esperanta nomo. Lingvo: nespecifita">Plut</span>; mi je fendilo<br> Ĵuras, ke ĉesis lia kun iu babilo.” —<br> Gervaz’ mallevis manojn, per fingroj klak-bruis,<span class="m dekstre">180</span> <br> Kvazaŭ tutan misteron el manoj forskuis.</p>

 <p id="dj616">Tiun malklaran geston aŭdantoj komprenis,<br> Staris kaj sin kun miro okul’-ekzamenis<br> En silent’ malserena. <span class="nomo" lang="und" title="Ne-Esperanta nomo. Lingvo: nespecifita">Rikov</span> post minuto<br> Diris: “Lup’ rabis bruton, pereis ĉe bruto!”<br> “<span class="fremda" lang="und" title="Ne-Esperanta teksto. Lingvo: nespecifita">Requiescat in pace</span>”,<a class="noto" title="Ligilo al “#noto-sinjoro-tadeo-10-6”" href="#noto-sinjoro-tadeo-10-6" id="sinjoro-tadeo-10-6">*</a> diris Ĉambelano;<br> Kaj Juĝisto: “Videbla estas Dia mano!<br> Mi ne sciis, pri sango mi senkulpas plene.”</p>

 <div id="noto-sinjoro-tadeo-10-6" class="noto "> <a class="noto" href="#sinjoro-tadeo-10-6">*</a> Latine: li ripozu en paco.</div>

 <p id="dj617">Verm’ el kusen’ leviĝis, sidis malserene,<br> Kaj diris al Ŝlosisto kun rigard’ severa:<span class="m dekstre">190</span> <br> “Granda peko — mortigo de hom’ senlibera!<br> Eĉ malamikon venĝi malpermesas Kristo!<br> Vi peze, antaŭ Dio, respondos Ŝlosisto!<br> Unu estas escepto: se faris persono<br> Ne stult-venĝe, sed sole ‘<span class="fremda" lang="und" title="Ne-Esperanta teksto. Lingvo: nespecifita">pro publico bono</span>’.”<a class="noto" title="Ligilo al “#noto-sinjoro-tadeo-10-7”" href="#noto-sinjoro-tadeo-10-7" id="sinjoro-tadeo-10-7">*</a><br> Ŝlosist’ balancis kapon kaj manon ĉe zono,<br> Kaj diris palpebrume: “<span class="fremda" lang="und" title="Ne-Esperanta teksto. Lingvo: nespecifita">Pro publico bono</span>!”</p>

 <div id="noto-sinjoro-tadeo-10-7" class="noto "> <a class="noto" href="#sinjoro-tadeo-10-7">*</a> Latine: por komuna bono.</div>

 <p id="dj618">Pri <span class="nomo" lang="und" title="Ne-Esperanta nomo. Lingvo: nespecifita">Plut</span> Majoro plie oni ne parolis,<br> Sekvatage lin dome vane trovi volis,<br> Vane oni difinis por kadavro pagon:<span class="m dekstre">200</span> <br> Majoro malaperis, kvazaŭ falus lagon.<br> Pri malaper’, diversa estis opinio;<br> Neniu sciis certe tiam, nek post tio.<br> Vane oni demande tedis sen bezono<br> Ŝlosiston; li nur diris: “<span class="fremda" lang="und" title="Ne-Esperanta teksto. Lingvo: nespecifita">Pro publico bono</span>”.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> konis sekreton; sed per vort’ ligite,<br> Maljunulo silentis, kvazaŭ ensorĉite.</p>

 <p id="dj619"><span class="nomo" lang="und" title="Ne-Esperanta nomo. Lingvo: nespecifita">Rikov</span> ĉambron forlasis post traktat’ finita;<br> Verm’ ordonis, ke venu nobelar’ milita,<br> Al kiu dignoplene diris Ĉambelano:<span class="m dekstre">210</span> <br> “Fratoj! nian armilon benis Dia mano;<br> Sed al Moŝtoj konfesu mi sen ĉirkaŭfrazoj,<br> Ke el batal’ rezultos malbonaj okazoj.<br> Kulpaj ĉi-tie estas ĉiuj, ni eraris;<br> Verm’, ke famoj-vastigon tro ageme faris;<br> Ŝlosist’, nobeloj, ĝuste ne komprenis sencon;<br> Milit’ kun rusoj havos ne baldaŭ komencon;<br> Dume, kiuj part-prenis ĉefe en afero,<br> Ne povas en Litvujo resti sen danĝero;<br> Do vi devas forkuri Landon Varsovian:<span class="m dekstre">220</span> <br> Kun sinjoro, Baptisto nomata, Mateo<br> Savu kapojn Verŝilo, Razilo, Tadeo<br> Trans <span class="nomo" lang="und" title="Ne-Esperanta nomo. Lingvo: nespecifita">Njemen</span>, por aliĝi taĉmenton nacian.<br> Ni sur vin kaj sur Pluton, dum via foresto,<br> Rulos tut-kulpon; tiel saviĝos la resto.<br> Adiaŭ por nelonge; estas cert-espero,<br> Ke printempe ekbrilos aŭror’ de libero,<br> Ke Litvo adiaŭas vin kiel migrantojn,<br> Por baldaŭ vin revidi venkplenajn savantojn.<br> Juĝist’ por voj’ preparos ĉion laŭ bezono;<span class="m dekstre">230</span> <br> Kaj mi, laŭ kapableco, vin helpos per mono.”</p>

 <p id="dj620">Pravecon de l’ konsilo sentis nobelaro:<br> Ĉar, kiu unufoje malpacis kun caro,<br> Kun li ne repaciĝos sur tero sincere,<br> Kaj batali aŭ putri devas mallibere.<br> Do ili sin rigardis malgaje, silente,<br> Eksopiris kaj kapojn balancis konsente.</p>

 <p id="dj621">Polo, kiu pro tio ĉe popoloj famas,<br> Ke, pli ol vivon, sian hejmlandon li amas,<br> Ĉiam pretas forlasi ĝin, sur fremda tero<span class="m dekstre">240</span> <br> Travivi longajn jarojn en vaga mizero,<br> Batali homojn, sorton, dum, en tondr-vetero,<br> Lumas al li, pri servo al Patruj’, espero.</p>

 <p id="dj622">Oni volas vojaĝi tuj; nur tiu plano<br> Ne plaĉis tiaforme al sinjor’ Buĥmano:<br> Prudentulo batalon tute ne part-prenis,<br> Sed, pri konsil’ aŭdante, voĉdoni alvenis,<br> Trovis projekton — bona, volis aliigi,<br> Pli precize disvolvi, ekzakte klarigi:<br> Antaŭe elektita estu komisio,<span class="m dekstre">250</span> <br> Por konsideri celojn de l’ Emigracio,<br> Rimedojn, manierojn, rilatojn krom tio.<br> Mallongeco de tempo malhelpis, domaĝe,<br> Plenumi, kion <span class="nomo" lang="und" title="Ne-Esperanta nomo. Lingvo: nespecifita">Buĥman</span> konsilis tre saĝe.<br> Nobelar’ adiaŭas, en vojon ekiras.</p>

 <p id="dj623">Sed Juĝisto Tadeon en ĉambron retiras,<br> Dirante: “Pastro! tempas diri al vi tion,<br> Pri kio mi hieraŭ ricevis la scion:<br> Ke Tadeo sincere amas Zofieton;<br> Antaŭ forir’, li turnu al ŝi mano-peton.<span class="m dekstre">260</span> <br> Kun onklin’ mi parolis: ŝi fine konsentas;<br> Zonjo ankaŭ pri volo zorganta kontentas.<br> Se ni ne povas paron tuj geedze ligi,<br> Estus bone, almenaŭ ilin fianĉigi,<br> Nun antaŭ forveturo: juna koro, voje,<br> Kiel sciate, tentojn havas diversfoje;<br> Kaj ja, se edzo-ringon rigardas okulo,<br> Ke li jam estas edzo, memoras junulo,<br> En si al fremdaj tentoj estingas fervoron;<br> Ĉar grandan forton havas edz-ringo sur koron.<span class="m dekstre">270</span> </p>

 <p id="dj624">“Min, antaŭ tridek jaroj, venkis kor-inklino,<br> Kaj mi akiris koron de Marto fraŭlino.<br> Ni estis gefianĉoj; sed Dio ne benis<br> Ĉi ligon, kaj orfigis min, kaj ŝin forprenis<br> Al sia gloro, belan, de <span class="nomo" lang="und" title="Ne-Esperanta nomo. Lingvo: nespecifita">Vojski</span> idinon,<br> De bon-amiko mia, Hreĉeĥo, filinon.<br> Restis al mi de ŝia virto rememoro,<br> Kaj de ĉarmoj, kaj tiu ĉi ringo el oro.<br> Kiam mi ĝin rigardas, mortintino mia<br> Staras antaŭ okuloj: el favoro Dia<span class="m dekstre">280</span> <br> Ĝis nun, al fianĉino, fidela mi restas,<br> Kaj mi, ne edziĝinte, maljun-vidvo estas;<br> Kvankam dua, sufiĉe bela Vojskidino,<br> Similetas al mia Marto, amatino!”</p>

 <p id="dj625">Tiondire rigardis ringon maljunulo,<br> Turnis manon kaj viŝis larmojn el okulo:<br> “Frat’, li finis, ĉu iĝos fianĉa soleno?<br> Ili sin amas, vorton donis Telimeno.”</p>

 <p id="dj626">Sed Tadeo alkuras kaj diras tre vive:<br> “Per kio mi redankos onklon efektive,<span class="m dekstre">290</span> <br> Kiu penas senĉese pri feliĉo mia!<br> Aĥ! bon-onklo, mi estus feliĉe radia!<br> Se Zonjeto nun iĝus mia fianĉino,<br> Se mi scius, ke estos ŝi mia edzino;<br> Sed mi diros malkaŝe: fianĉiĝo mia<br> Ne povas tuj okazi; estas kaŭzo… kia?<br> Ne demandu… Se Zonjo atendi volontos,<br> Eble pli bonan, indan, baldaŭ min renkontos;<br> Eble konstanto gajnos reciprokon ŝian,<br> Eble iom ornamos gloro nomon mian;<span class="m dekstre">300</span> <br> Kaj se baldaŭ-revenon ebligos sukceso,<br> Tiam mi memorigos onklon pri l’ promeso,<br> Surgenue salutos mi karan Zonjeton;<br> Se libera ŝi estos, mi petos maneton.<br> Nun mi eble por longe iĝas elmigrulo;<br> Dume povas al Zonjo plaĉi aliulo;<br> Ligi ŝin, mi ne volas; pri reciprokeco<br> Peti, ne meritinte, estus malindeco!”</p>

 <p id="dj627">Kiam ĉi vortojn diris junulo korsente,<br> Kiel du perlo-beroj, ekbrilis arĝente<span class="m dekstre">310</span> <br> Du larmoj sur pupiloj grandaj, el lazuro,<br> Kaj sur liajn roz-vangojn ruliĝis en kuro.</p>

 <p id="dj628">Sed, el alkov’-profundo, Zonjeto scivola,<br> Tra l’ fend’ aŭskultis, aŭdis pri interparola<br> Sekret’: kiel Tadeo, sen tim’, simpla-vorte,<br> Konfesis amon — ŝia kor’ ektremis forte —<br> Kaj ŝi vidis du grandajn larmojn en pupiloj;<br> Do, kvankam ŝi ne sciis pri sekret’-ligiloj:<br> Kial li ŝin ekamis? kaj kial forkuras?<br> Ŝi malĝojis pro tio, ke li forveturas.<span class="m dekstre">320</span> <br> Unue de junulo ŝin aliris flata,<br> Stranga, granda novaĵo: ŝi estas amata.<br> Do ŝi kuris al sia doma altareto,<br> Prenis el ĝi bildeton kun relikvujeto:<a class="noto" title="Ligilo al “#noto-sinjoro-tadeo-10-8”" href="#noto-sinjoro-tadeo-10-8" id="sinjoro-tadeo-10-8">*</a><br> Sur ĉi bildeto estis Sankta Genovefo,<br> Kaj, en relikvo, vesto de Sankta Jozefo,<br> Fianĉo kaj de junaj fianĉoj patrono;<br> Kaj ŝi iris en ĉambron kun sanktaĵoj-dono:</p>

 <div id="noto-sinjoro-tadeo-10-8" class="noto "> <a class="noto" href="#sinjoro-tadeo-10-8">*</a> Kaŝujo por relikvoj, <abbr>t. e.</abbr> restaĵoj de ostoj de Sanktuloj, aŭ de aĵoj de ili poseditaj.</div>

 <p id="dj629">“Sinjor’ jam forveturas? Por vojo mi donos<br> Al vi donacon, ankaŭ averte proponos,<span class="m dekstre">330</span> <br> Ke ĉi relikvojn ĉiam kunportu sinjoro,<br> Kaj bildeton, kaj havu Zonjon en memoro.<br> Di-Sinjoro vin sane kaj feliĉe gvidu,<br> Ke vi al ni feliĉe baldaŭ rerapidu.”<br> Ŝi mallevis la kapon; el blu-okuletoj<br> Fermitaj, malavare ruliĝis larmetoj;<br> Kaj Zonjo, kun fermitaj palpebroj starante,<br> Silentis, briliantan larmaron ŝutante.</p>

 <p id="dj630">Tadeo prenis donojn, kisante maneton,<br> Kaj diris: “Mi adiaŭ-diras fraŭlineton!<span class="m dekstre">340</span> <br> Adiaŭ, min memoru, iam preĝu pie<br> Por mi! Zofi’!…” Paroli li ne povis plie.</p>

 <p id="dj631">Sed Graf’ kun Telimeno subite eniris<br> Kaj vidis, kiel juna par’ adiaŭ-diris;<br> Kortuŝite, rigardis Graf’ al Telimeno,<br> Kaj diris: “Bela estas tia simpla sceno!<br> Dum paŝtistin’-animon lasas de soldato<br> Animo, kiel ŝipon, tempeste, boato!<br> Vere! nenio tiel korsentojn ardigas,<br> Kiel, kiam de koro sin koro forigas.<span class="m dekstre">350</span> <br> Tempo — vento: malgrandan kandelon estingos;<br> Granda brulo en vento eksplodon atingos.<br> Mia amo fortiĝos pli dum foresteco.<br> Soplico! mi suspektis vin pri rivaleco;<br> Ĉi eraro kunkaŭzis nian kvereladon,<br> Min devigis eligi kontraŭ vi la spadon<br> Mi rimarkas eraron: vin, al paŝtistino,<br> Kaj min, al bela Nimfo, donis kor-inklino.<br> En malamikoj-sango nun dronu rankoroj!<br> Ne per mortiga fero militos la koroj;<span class="m dekstre">360</span> <br> Nian aman disputon decidu batalo:<br> Kiun el ni kor-sente superas rivalo!<br> Ni foriros de niaj plej karaj rigardoj,<br> Ambaŭ rapidos kontraŭ glavoj, ĵet-ponardoj;<br> Ni luktu per konstanto, sufero anima,<br> Malamikojn postkuru kun brako sentima.”<br> Telimenon rigardis Graf’ post tiu diro;<br> Ŝi nenion respondis, en grandega miro.</p>

 <p id="dj632">“Grafo! diris Juĝisto, pro kio vi vere<br> Forveturas? Vi povas resti sendanĝere.<span class="m dekstre">370</span> <br> Nobelojn registaro vipus kaj arestus;<br> Vi, Grafo, en bienoj sendifekta restus;<br> Vi konas registaron: de vi, homo riĉa,<br> Duon-enspezo estos elaĉet’ sufiĉa.”</p>

 <p id="dj633">“Ĝin baras, diris Grafo, karaktero mia!<br> Se ne amato, estos mi hero’ nacia;<br> Amo-zorge mi vokos konsolon de gloro,<br> Mi estos granda brake, mizerul’ en koro.”</p>

 <p id="dj634">Telimeno demandis: “Kio estas bara,<br> Ami, esti feliĉa?” — “De destinoj povo,<span class="m dekstre">380</span> <br> Diris Graf’, antaŭsentoj, per mistera movo,<br> Puŝas al fremdaj limoj, verk’ neordinara.<br> Mi intencis, honore al vi, Telimeno,<br> Bruligi flamojn apud altar’ de Himeno:<a class="noto" title="Ligilo al “#noto-sinjoro-tadeo-10-9”" href="#noto-sinjoro-tadeo-10-9" id="sinjoro-tadeo-10-9">*</a><br> Sed ĉi junulo donis al mi bel-admonon,<br> Ŝirante mem, bonvole, sian edzo-kronon,<br> Kurante, sian koron provi kontraŭ baroj<br> De ŝanĝa sorto, kaj en sangaj milit’-faroj.<br> Hodiaŭ komenciĝas mia nov-epoko!<br> Mia armilo sonis ĉe <span class="nomo" lang="und" title="Ne-Esperanta nomo. Lingvo: nespecifita">Birbante-rokk</span>o:<span class="m dekstre">390</span> <br> En Polujo ĝi trovu vastan resonadon!”<br> Li finis kaj fiere ekbatis la spadon.</p>

 <div id="noto-sinjoro-tadeo-10-9" class="noto "> <a class="noto" href="#sinjoro-tadeo-10-9">*</a> <span class="nomo" lang="und" title="Ne-Esperanta nomo. Lingvo: nespecifita">Himenajos</span>, ĉe antikvaj Grekoj dio de edzeco.</div>

 <p id="dj635">“Laŭdinda, diris Vermo, estas ĉi fervoro;<br> Iru kun mono, roton vi formu, sinjoro,<br> Laŭ <span class="nomo" lang="und" title="Ne-Esperanta nomo. Lingvo: nespecifita">Vladimir Potocki</span><a class="noto" title="Ligilo al “#noto-sinjoro-tadeo-10-10”" href="#noto-sinjoro-tadeo-10-10" id="sinjoro-tadeo-10-10">*</a>: li francojn mirigis<br> Per milion’-ofero; garantiaĵigis<br> Princ’ <span class="nomo" lang="und" title="Ne-Esperanta nomo. Lingvo: nespecifita">Dominik</span> <span class="nomo" lang="und" title="Ne-Esperanta nomo. Lingvo: nespecifita">Radzivil</span><a class="noto" title="Ligilo al “#noto-sinjoro-tadeo-10-11”" href="#noto-sinjoro-tadeo-10-11" id="sinjoro-tadeo-10-11">*</a> el bienoj rentojn<br> Kaj plen-armis du novajn ĉeval’-regimentojn.<br> Veturu, prenu monon: da brakoj — sufiĉe<br> En Dukland’, mankas mono; vojaĝu feliĉe!”<span class="m dekstre">400</span> </p>

 <div id="noto-sinjoro-tadeo-10-10" class="noto "> <a class="noto" href="#sinjoro-tadeo-10-10">*</a> <span class="nomo" lang="und" title="Ne-Esperanta nomo. Lingvo: nespecifita">Potocki Włodzimierz</span>, filo de <span class="nomo" lang="und" title="Ne-Esperanta nomo. Lingvo: nespecifita">Feliks</span> (<span class="nomo" lang="und" title="Ne-Esperanta nomo. Lingvo: nespecifita">Szczęsny</span>), kreinto de l’ Targovica Konfederacio (vidu rimarkon <abbr>p.</abbr> 43<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11">*</a>), volis forviŝi la patran makulon kaj li aliĝis al la pola armeo (1808 dum la Varsovia Duklando), kie li honore distingiĝis kaj ricevis rangon de kolonelo; li mortis en <abbr>j.</abbr> 1811, havante 22 jarojn.</div>

 <div id="noto-sinjoro-tadeo-10-11" class="noto "> <a class="noto" href="#sinjoro-tadeo-10-11">*</a> Pri <span class="nomo" lang="und" title="Ne-Esperanta nomo. Lingvo: nespecifita">Radziwiłł</span> vidu rimarkon sur. <abbr>p.</abbr> 58<a class="noto" title="Ligilo al “#noto-sinjoro-tadeo-2-30”" href="#noto-sinjoro-tadeo-2-30">*</a>.</div>

 <p id="dj636">Telimen’, rigardinte la Grafon malĝoje,<br> Diris: “Vee, nenio vin haltigos voje!<br> Kavaliro! paŝante milita-arene,<br> Al amatin’-koloro turnadu rigardon!<br> (Rubandon deŝirinte, ŝi faris kokardon<br> Kaj sur bruston de Grafo alpinglis gust-plene).<br> Ĉi koloro vin gvidu al fajr’ pafegila,<br> Kontraŭ pluvo sulfura kaj lancaro brila;<br> Kaj kiam vin glorigos jam heroaj faroj,<br> Kaj kiam tutvualos senmortaj laŭraroj<span class="m dekstre">410</span> <br> Sangan kaskon, pro venkoj fieran: rigardon<br> Ankoraŭ tiam turnu sur tiun kokardon,<br> Memoru manon, kiu ĝin fiksis unue!”<br> Ŝi donis manon. — Graf’ ĝin kisis ekgenue;<br> Telimen’ metis tukon al okulo sia,<br> Kaj desupre rigardis Grafon per alia.<br> Grafo ŝin adiaŭis kun fort-emocio;<br> Ŝi sopiris, sed ŝultrojn ekmovis ĉe tio.</p>

 <p id="dj637">“Graf’, rapidu, malfrue jam!” Juĝist’ proponis.<br> Kaj Verm’, minac-miene: “Ĉesu jam! aldonis,<span class="m dekstre">420</span> <br> Rapidu!” — Pastr’ ordonon de Juĝist’ akcelas,<br> Disigas aman paron kaj el ĉambro pelas.</p>

 <p id="dj638">Dume Tadeo onklon larme ĉirkaŭprenis<br> Kaj kisante la manon de Kvestulo tenis.<br> Verm’, al brusto tempiojn de knabo preminte,<br> Sur lian kapon manojn krucforme metinte,<br> Ĉielrigardis: “Filo! kun Dio!” li diris<br> Kaj ekploris… Tadeo jam post sojlon iris.<br> Juĝist’ demandis: “Frato, vi diros nenion<br> Al li eĉ nun? Ankoraŭ ne havos ekscion<span class="m dekstre">430</span> <br> Knabo — antaŭ vojaĝo?” — “Ne! diris Kvestulo,<br> (Plorante, kun kovrita per manoj okulo),<br> Ĉu li, mizera, sciu pri patro-ekzisto,<br> Kiu sin kaŝis kiel fripon’, mortigisto?<br> Dio vidas konsolo-deziron: el tio<br> Por la pekoj oferon mi faros al Dio.”</p>

 <p id="dj639">“Tempo, diris Juĝisto, pensi pri vi, frato:<br> Homo, en via aĝo kaj malsana stato,<br> Kun aliuloj kune elmigri ne povos;<br> Vi diris, ke vi certan rifuĝejon trovos;<span class="m dekstre">440</span> <br> Diru kie? Rapidu ni, briĉko — jungita.<br> Ĉe l’ arbarist’ plej bone vi estus kaŝita.”</p>

 <p id="dj640">Verm’, kap-balance, diris: “Ĝis maten’ atendi<br> Mi povas; kaj nun volu al preposto sendi,<br> Ke plej rapide venu li kun viatiko.<a class="noto" title="Ligilo al “#noto-sinjoro-tadeo-10-12”" href="#noto-sinjoro-tadeo-10-12" id="sinjoro-tadeo-10-12">*</a><br> Forigu ĉiujn, lasu Ŝlosiston, amiko!<br> Ŝlosu pordon.” —</p>

 <div id="noto-sinjoro-tadeo-10-12" class="noto "> <a class="noto" href="#sinjoro-tadeo-10-12">*</a> Lasta sankta komunio, donata al mortantoj.</div>

 <p id="dj641">Juĝisto laŭ ordonoj faris<br> Ĉe Verm’ sur lit’ sidiĝis, kaj Gervazo staris,<br> La kubuton sur klingo de rapir’ fiksante<br> Kaj sur manoj klinitan frunton apogante.<span class="m dekstre">450</span> </p>

 <p id="dj642">Verm’, antaŭ ekparolo, Ŝlosiston severe<br> Rigardante, konservis silenton mistere.<br> Kiel ĥirurg’ antaŭe mola-mane tuŝas<br> Korpon malsanan, antaŭ ol ĝin tranĉe puŝas:<br> Tiel Vermo okuloj-esprimon mildigis<br> Kaj ilin sur okuloj de Gervaz’ irigis,<br> Fine, kvazaŭ blind-frape ekbati deziris,<br> Kovris per man’ okulojn kaj fort-voĉe diris:</p>

 <p id="dj643">“Mi ’as <span class="nomo" lang="und" title="Ne-Esperanta nomo. Lingvo: nespecifita">Jacek Soplica</span>…”</p>

 <p id="dj644">Ĉe tiu vort-sono<br> Ŝlosist’ paliĝis, klinis sin, per korp-duono<span class="m dekstre">460</span> <br> Antaŭ-fleksite staris, pendis unu-krure,<br> Kiel monta ŝtonego haltigita kure;<br> Li malfermis okulojn, buŝon dislarĝigis<br> Per blank-dentoj minace, lipharojn hirtigis,<br> Rapiron ellasinte, ĉe plank’ ĝin retenis<br> Per genuoj, kaj klingon dekstra-mane prenis,<br> Premante ĝin; rapiro, post li etendita,<br> Per longa nigra pinto balancis. Ŝlosisto<br> Estis tiam simila al linko vundita,<br> Kiu el arb’ okulojn saltos al ĉasisto:<span class="m dekstre">470</span> <br> Sang-okule fajreras, volve sin plenblovas,<br> Voston svingas, murmuras kaj lipharojn movas.</p>

 <p id="dj645">“Sinjor’ Rembajlo, diris Pastro, ne teruras<br> Min hom-koler’: min vokas Dio. Mi alĵuras<br> Vin en nomo de mondo-Savinto, de Kristo,<br> Kiu sur kruco benis al ekzekutisto,<br> Kaj peton de fripono akceptis: kvietu,<br> Aŭskultu, kion diros mi, kun pacienco,<br> Ke mi, por malpezigo de la konscienco,<br> Ricevu la pardonon, almenaŭ ĝin petu:<span class="m dekstre">480</span> <br> Aŭskultinte konfeson, vi faros laŭ volo.”<br> Kaj li kunmetis ambaŭ manojn ĉe l’ parolo,<br> Kvazaŭ preĝe. Ŝlosisto, mire, sin reŝovis,<br> Batis per mano frunton, kaj la ŝultrojn movis.</p>

 <p id="dj646">Kaj Pastro ekrakontis sian intimecon<br> Kun Horeŝko, al lia filino amecon,<br> Kaj tial kun Tablestro siajn malkonsentojn.<br> Li parolis senorde, ofte miksis pentojn<br> Kaj plendojn en konfeson, ofte jam intencis<br> Kvazaŭ fini aferon, kaj ĝin rekomencis.<span class="m dekstre">490</span> </p>

 <p id="dj647">Ŝlosisto de Horeŝkoj konis historion<br> Bone, do kvankam Pastro intermiksis ĉion,<br> Li memore ordigis ĉion kaj divenis;<br> Sed Juĝist’ mult-aferojn tute ne komprenis.<br> Kapokline aŭskultis ambaŭ diligente;<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> malrapidigis vortojn kaj momente<br> Interrompiĝis.</p>

 <p id="dj648">“Ja ofte, Gervazeto, Tablestro min gaste<br> Invitis al festenoj kaj trinkis toaste<br> Mian sanon, kaj kriis, levante kalikon,<span class="m dekstre">500</span> <br> Ke li Jacek-egalan ne havis amikon,<br> Kiel li min korpremis! Kiuj tion vidis,<br> Pensis, ke li animon por mi disdividis.<br> Li amiko? Li sciis, kio en animo<br> Mia tiam fariĝis! —</p>

 <p id="dj649">“Dume pri tio flustroj ĉirkaŭe jam kuras;<br> Iuj diras: ‘He, moŝto <span class="nomo" lang="und" title="Ne-Esperanta nomo. Lingvo: nespecifita">Jacek</span>! vi konkuras<br> Vane svate; ĉar estas de dignulo sido<br> Tro alta, do ne grimpu ĝin Pokalestrido.’<br> Mi ridis kaj simule mokis la magnatojn<span class="m dekstre">510</span> <br> Kaj iliajn filinojn; se aristokratojn<br> Mi vizitas, mi faras ĝin pro amikeco,<br> Kaj edzinon mi prenos nur laŭ mia speco.<br> Sed min doloris tia ŝerco pik-incita:<br> Al mi, junul’ kuraĝa, mond’ as malfermita,<br> En lando, kie ĉiu nobele naskato<br> Estas, kiel sinjoroj, krono-kandidato!<br> <span class="nomo" lang="und" title="Ne-Esperanta nomo. Lingvo: nespecifita">Tenĉinski</span><a class="noto" title="Ligilo al “#noto-sinjoro-tadeo-10-13”" href="#noto-sinjoro-tadeo-10-13" id="sinjoro-tadeo-10-13">*</a> pri filino reĝo-familia<br> Svatiĝis: reĝo donis ŝin, sen honto ia.<br> Al <span class="nomo" lang="und" title="Ne-Esperanta nomo. Lingvo: nespecifita">Tenĉinski</span>j egalas Soplicoj-honoro,<span class="m dekstre">520</span> <br> Sango, blazon’, fidela al patruj’ fervoro.</p>

 <div id="noto-sinjoro-tadeo-10-13" class="noto "> <a class="noto" href="#sinjoro-tadeo-10-13">*</a> <span class="nomo" lang="und" title="Ne-Esperanta nomo. Lingvo: nespecifita">Jan Tęczyński</span>, Belza vojevodo, estis edziĝonta kun Cecilio, filino de sveda reĝo Gustavo <span class="num" title="">I</span>, sed mortis en malliberejo en Kopenhago (1562 <abbr>j.</abbr>).</div>

 <p id="dj650">“Kiel facile homon malfeliĉa fari!<br> Momenton — longa vivo ne povas ripari.<br> Nur vorton de Tablestro: feliĉaj ni estus! —<br> Kiu scias? ni eble ĝis nun vivaj restus;<br> Eble ke li, ĉe sia infano sentema,<br> Ĉe sia bela Evo, ĉe bofil’ dankema,<br> Maljuniĝus kviete! eble nepojn nune<br> Li lulus! kaj — nin ambaŭ pereigis kune,<br> Kaj li mem — ĉi mortigo — poste sekvoj ĉiaj<span class="m dekstre">530</span> <br> De l’ krimo, ĉiuj kulpoj kaj mizeroj miaj!<br> Akuzi mi ne rajtas: mortiginto lia,<br> Mi ne rajtas: pardonas al li koro mia;<br> Sed ankaŭ li —</p>

 <p id="dj651">“Se li min unufoje rifuzus sincere;<br> Li konis miajn sentojn; se li min prefere<br> Ne akceptus vizite: tiam? forveture<br> Mi kolere insultus iom, kaj murmure<br> Lin lasus; sed konceptis li ruze-fiere<br> Ŝajnigi, ke neniam li ekpensis vere,<span class="m dekstre">540</span> <br> Ke mi povus klopodi pri ligiĝo tia!<br> Li min bezonis, ĉar min nobelaro nia<br> Respektis, bienuloj min ŝatis ĉirkaŭe.<br> Sekve, li mian amon ne vidis kvazaŭe,<br> Akceptis min, insistis eĉ, kiel antaŭe,<br> Ke mi venu pli ofte; solaj kiomfoje<br> Ni estis kaj li vidis okulojn malĝoje<br> Larmajn, ke mi plen-bruste eksplodi jam pretis,<br> Ruzul’ indiferentan vorton intermetis<br> Pri procesoj, sejmetoj, ĉasoj —<span class="m dekstre">550</span> </p>

 <p id="dj652">“Aĥ, ofte ĉe kalikoj, kiam li senteme<br> Pri amikeco sia asertis korpreme,<br> (Li mian sabron, voĉon bezonis tiame)<br> Kaj mi devis afable korpremi lin same:<br> Mi kolere salivon kolektis en buŝo,<br> Kaj per mano mi klingon kunpremis por puŝo;<br> Kraĉonte amikecon, mi sabron ekprenis;<br> Sed Evo min atentis kaj iel divenis,<br> Kio tiam en mia animo fariĝis:<br> Ŝi rigardis petege, vizaĝe paliĝis.<span class="m dekstre">560</span> <br> Kaj kolombet’ ŝi estis bela, mildo-plena!<br> Kun rigardo afabla kaj tiel serena!<br> Anĝela! ke mi iel ne kuraĝis vere<br> Timigi ŝin, mi tial — silentis prefere.<br> Kaj mi, en tuta Litvo, malpaculo fama,<br> Kiun timis eĉ ofte grandsinjor’ tiama,<br> Mi, duelisto, kiu, ne nur de Tablestro<br> Maljuston ne tolerus, sed eĉ de regnestro,<br> Mi, kiun furioza igis disputeto:<br> Tiam, koler’-ebrie, mi, laŭ ŝafideto,<span class="m dekstre">570</span> <br> Silentis, <span class="fremda" lang="und" title="Ne-Esperanta teksto. Lingvo: nespecifita">Sanctissimum</span><a class="noto" title="Ligilo al “#noto-sinjoro-tadeo-10-14”" href="#noto-sinjoro-tadeo-10-14" id="sinjoro-tadeo-10-14">*</a> kvazaŭ mi ekvidus! —</p>

 <div id="noto-sinjoro-tadeo-10-14" class="noto "> <a class="noto" href="#sinjoro-tadeo-10-14">*</a> Plej sankta altara Sakramento.</div>

 <p id="dj653">“Kiel ofte mi volis malkovri kviete<br> Antaŭ li koron, kaj eĉ humiliĝi pete,<br> Sed vidante rigardon lian, laŭ glacio<br> Malvarman, tuj mi hontis pri kor’-emocio!<br> Kaj mi, eble malvarme, revenis rapide<br> Al aferoj, sejmetoj, eĉ mi ŝercis ride!<br> Ĉi-tio pro fiero: por ne ofendeti<br> Soplicoj-nomon, por ne malaltiĝe peti<br> Vane, por ne ricevi rifuzon; ĉar kia<span class="m dekstre">580</span> <br> Estus rakonto inter nobelaro nia,<br> Se oni scius: <span class="nomo" lang="und" title="Ne-Esperanta nomo. Lingvo: nespecifita">Jacek</span>, mi…</p>

 <p id="dj654">“Horeŝkoj al Soplico fraŭlinon ne donis!<br> Ili al <span class="nomo" lang="und" title="Ne-Esperanta nomo. Lingvo: nespecifita">Jacek</span> nigran la supon proponis!<a class="noto" title="Ligilo al “#noto-sinjoro-tadeo-10-15”" href="#noto-sinjoro-tadeo-10-15" id="sinjoro-tadeo-10-15">*</a></p>

 <div id="noto-sinjoro-tadeo-10-15" class="noto "> <a class="noto" href="#sinjoro-tadeo-10-15">*</a> Vidu rimarkon <sup>1</sup> sur <abbr>p.</abbr> 43<a class="noto" title="Ligilo al “#noto-sinjoro-tadeo-2-10”" href="#noto-sinjoro-tadeo-2-10">*</a>.</div>

 <p id="dj655">“Kaj fine, por min iel el afer’ eligi,<br> Mi pripensis nobelan taĉmenton arigi,<br> Kaj forlasi por ĉiam distrikton, patrujon,<br> Elmigri, milit-iri Moskvon, Tatarujon.<br> Do, premi adiaŭe al Tablestro manon,<br> Mi veturas, espere: fidel-partianon<span class="m dekstre">590</span> <br> Vidante, kaj amikon, preskaŭ samdomanon,<br> Kun kiu li militis, trinkis laŭ intimo,<br> Kiu, adiaŭante, iras al mond-limo,<br> Ke eble kortuŝiĝos maljuna sinjoro,<br> Montros al mi eĉ iom da homana koro,<br> Kiel limako kornojn!</p>

 <p id="dj656">“Aĥ, kiu, koro-funde, fajreron da sento<br> Por amiko konservas: en disiĝ’-momento,<br> Ĉe adiaŭ, eliĝas tiu fajrereto,<br> Kiel, ĉe agonio, lasta viv-flameto!<span class="m dekstre">600</span> <br> Tuŝinte de amiko frunton lastafoje,<br> Plej malvarma okulo eklarmas malĝoje.</p>

 <p id="dj657">“Ŝi, aŭdante pri mia forvetur’, ekpalis,<br> Sen konscio, apenaŭ kadavre ne falis,<br> Ne povis ekparoli, ĝis torent’ larmara<br> Vidigis, kiel estis mi, al Evo, kara!</p>

 <p id="dj658">“En viv’ unuafoje mi tiam ekploris<br> Ĝoje kaj malespere, kaj mi ne memoris,<br> Ke mi frenezas, volis min genue ĵeti<br> Antaŭ li, por volviĝi serpente kaj peti:<span class="m dekstre">610</span> <br> Patro kara, mortigu aŭ prenu min file!<br> Malvarma, sal-kolone, Tablestro ĝentile<br> Ekparolis — pri kio? — edziĝo-okazo<br> De filin’! Ĉi-momente? Atentu, Gervazo,<br> Vi havas homan koron!</p>

 <p id="dj659">“Tablestro diris: Moŝto Soplica, svatano<br> Venis al mi, de filo de moŝt’ Kastelano;<br> Kion, amik’, vi diros pri ligo tiela?<br> Mia filin’, sciate, estas riĉa, bela:<br> Kaj Kastelan’ — vitebska! Tio, en senato,<br> Malalta, ligna seĝo.<a class="noto" title="Ligilo al “#noto-sinjoro-tadeo-10-16”" href="#noto-sinjoro-tadeo-10-16" id="sinjoro-tadeo-10-16">*</a> Do konsilu, frato! —<span class="m dekstre">620</span> <br> Mi tute ne memoras, ĉu mi ekmurmuris<br> Aŭ silentis — mi saltis selon kaj forkuris!…”</p>

 <div id="noto-sinjoro-tadeo-10-16" class="noto "> <a class="noto" href="#sinjoro-tadeo-10-16">*</a> Kastelanoj estis superaj kaj malsuperaj. La Tablestro eraris, dirante, ke la Kastelano de <span class="nomo" lang="und" title="Ne-Esperanta nomo. Lingvo: nespecifita">Vitebsk</span> havis en senato malsuperan lignan seĝon; kontraŭe, li apartenis laŭ digno al superaj kastelanoj.</div>

 <p id="dj660">“<span class="nomo" lang="und" title="Ne-Esperanta nomo. Lingvo: nespecifita">Jacek</span>! vokis Ŝlosisto, saĝe vi eligas<br> Kaŭzojn: ĉu ili kulpon vian malgrandigas?<br> Ĉar en mondo pli ofte ekokazis jame,<br> Ke, al magnat’-filino, iu ardis ame,<br> Volis per fort’ akiri, forkapti elŝtele,<br> Venĝi malkaŝe — tamen mortigi tiele<br> Malice pol-sinjoron, kun Moskvo konsente!”</p>

 <p id="dj661">“Mi ne interkonsentis!” diris <span class="nomo" lang="und" title="Ne-Esperanta nomo. Lingvo: nespecifita">Jacek</span> pente.<span class="m dekstre">630</span> <br> “Perforte rabi? El post kradoj, rigloj, ĉie<br> Mi ŝin kaptus, disbatus kastelon furie!<br> Kvar nobelejoj sekvus min ekster Dobĵino.<br> Aĥ, se ŝi estus, kiel nia nobelino,<br> Forta, sana! ne timus forkuron, postkuron,<br> Povus aŭdi armiloj-tinton kaj tamburon!<br> Sed ŝin faris dorlotoj de gepatroj tia<br> Malforta, tima! tio estis papilia<br> Raŭpet’ printempa! sekve, ŝin rabi, ektuŝi<br> Per brak’ armita, estus ŝin mortige puŝi:<span class="m dekstre">640</span> <br> Mi ne povis, ne!…</p>

 <p id="dj662">“Venĝi malkaŝe? sturmi kastelon armite?<br> Hont’!… oni scius, ke mi venĝis, rifuzite!…<br> Ŝlosist’, honesta via koro ne komprenas,<br> Ke fier’ ofendita inferon entenas!</p>

 <p id="dj663">“Fier’-satan’ komencis min konsil’-instigi:<br> Venĝi sange, sed venĝo-kaŭzon sekretigi,<br> Ne viziti kastelon, kaj elradikigi<br> Amon, forgesi Evon, edziĝi alian,<br> Kaj poste, poste trovi provoketon ian<span class="m dekstre">650</span> <br> Kaj venĝi —</p>

 <p id="dj664">“Komence mia koro kvazaŭ aliiĝis;<br> Pri ideo kontentis mi, kaj — mi edziĝis<br> Kun malriĉa knabino, unue vidita!<br> Sed mi faris malbone kaj estis punita!<br> Malfeliĉan, ne amis mi, Tade’-patrinon,<br> Al mi plej sindonitan, honestan virinon:<br> Malnova am’, kolero, el kor’ ne foriris,<br> Mi kvazaŭ furiozis; vane mi deziris<br> Deviĝi al mastrumo, aferoj, sed vano!<span class="m dekstre">660</span> <br> Kolera, obsedita de venĝo-satano,<br> Malafabla, nenian konsolon mi konis<br> En mondo — kaj el pekoj en pekojn mi dronis;<br> Kaj mi komencis drinki —</p>

 <p id="dj665">“Baldaŭ edzino mia mortis pro sufero,<br> Lasinte idon; kaj min mordis malespero!…</p>

 <p id="dj666">“Kiel amata estis Evo malfeliĉa!<br> Mult-jaroj!… mond-vagado! ne estis sufiĉa<br> Ŝin forgesigi: ĉiam figuro amita<br> Staras antaŭ okuloj, kvazaŭ bel-pentrita!…<span class="m dekstre">670</span> <br> Mi drinkis, sed ne cedis memor’, eĉ momente,<br> Nek, kiam mi trakuris landojn kontinente!<br> Nun, en monaĥa vesto, — servisto de Dio,<br> Sur sanga lit’ — mi longe parolis pri tio!<br> Nun pri tio paroli? pardonos Sinjoro!<br> Ĉar vi sciu, en kia malesper’, rankoro,<br> Mi plenumis…</p>

 <p id="dj667">“Tio okazis baldaŭ post la fianĉiĝo<br> De Evo; oni ĉie nur pri fianĉiĝo<br> Babilis kaj rakontis, ke, kiam ŝi prenis<span class="m dekstre">680</span> <br> Ringon el Vojevoda mano, ŝi eksvenis,<br> Havas febron, de ftizo komencon, kaj ĝeme<br> Ploras senĉese; oni diris: sekreteme<br> Ŝi amas iun. — Dume, Tablestro, kviete,<br> Aranĝis balojn, gastojn kolektis ripete,<br> Min ne invitis: kial mi estus bezona?<br> Senorda dom’, mizero, kutimo malbona,<br> Min faris malŝatata, ridinda al mondo!<br> Min, kiu iam skuis distrikton en rondo,<br> Min, kiun nomis princo <span class="nomo" lang="und" title="Ne-Esperanta nomo. Lingvo: nespecifita">Radzivil</span>: amato!<span class="m dekstre">690</span> <br> Min, kiam mi elrajdis el nobelej’-strato,<br> Mi havis sekvantaron, ol princa pli brilan!<br> Se sabron mi eligis, sabraron kelkmilan<br> Mi briligis, timige al kastel’-granduloj. —<br> Kaj poste min mok-ridis idoj de kampuloj!<br> Tiel, en hom-okuloj, mi iĝis mizera!<br> <span class="nomo" lang="und" title="Ne-Esperanta nomo. Lingvo: nespecifita">Jacek Soplica</span>! — Kion sentis li, fiera?…”</p>

 <p id="dj668">Pastro, malforte, falis sur litaĵo sia;<br> Ŝlosist’ kortuŝe diris: “Granda juĝo Dia!<br> Vere! vere! vi estas? <span class="nomo" lang="und" title="Ne-Esperanta nomo. Lingvo: nespecifita">Jacek</span>! kapuĉulo?<span class="m dekstre">700</span> <br> <span class="nomo" lang="und" title="Ne-Esperanta nomo. Lingvo: nespecifita">Soplica</span>? kaj vi vivis kiel almozulo!<br> Vi, kiun mi memoras tiam sana, bela<br> Nobelo, kiun flatis sinjorar’ kastela,<br> Kaj virinoj frenezis pro vi! Lipharulo!<br> Antaŭ nelonge! pente iĝis maljunulo!<br> Kiel mi ne rekonis vin, kiam vi pafis,<br> Kiam vi urson tiel perfekte celtrafis?<a class="noto" title="Ligilo al “#noto-sinjoro-tadeo-10-17”" href="#noto-sinjoro-tadeo-10-17" id="sinjoro-tadeo-10-17">*</a></p>

 <div id="noto-sinjoro-tadeo-10-17" class="noto "> <a class="noto" href="#sinjoro-tadeo-10-17">*</a> Vidu <abbr>paĝ.</abbr> 104<a class="noto" title="Ligilo al “#sinjoro-tadeo-4-650”" href="#sinjoro-tadeo-4-650">*</a>, <abbr>v.</abbr> 650–659 kaj <abbr>paĝ.</abbr> 108<a class="noto" title="Ligilo al “#sinjoro-tadeo-4-775”" href="#sinjoro-tadeo-4-775">*</a>, <abbr>v.</abbr> 775–803.</div>

 <p id="dj669">“Ĉar super vi en Litvo ne estis pafisto;<br> Kaj, post <span class="nomo" lang="und" title="Ne-Esperanta nomo. Lingvo: nespecifita">Macjek</span>, vi estis unua sabristo!<br> Vere! pri vi virinoj kantis kun adoro:<span class="m dekstre">710</span> <br> ‘<span class="nomo" lang="und" title="Ne-Esperanta nomo. Lingvo: nespecifita">Jacek</span>, liphar’-tordante, nobelojn timigas,<br> Kaj pri kiu li nodon sur lipharo ligas,<br> Tiu tremos, eĉ estu <span class="nomo" lang="und" title="Ne-Esperanta nomo. Lingvo: nespecifita">Radzivil</span> sinjoro.’<br> Vi ligis nodon ankaŭ pri sinjoro mia!<br> Mizerul’! kaj vi estas? kvestul’ profesia?<br> Lipharul’ <span class="nomo" lang="und" title="Ne-Esperanta nomo. Lingvo: nespecifita">Jacek</span> kvestas! Granda juĝo Dia!<br> Eĉ nun, ha! vi senpune ne estos lasita,<br> Mi ĵuris; Gut’ da sango Horeŝka, verŝita…”</p>

 <p id="dj670">Dume sur lit’ sidiĝis Pastro, apogita:<br> “Ĉirkaŭ kastel’ mi rajdis. Diabloj-kiomon<span class="m dekstre">720</span> <br> En kap’ kaj kor’ mi havis: kiu diros nomon?<br> Tablestro — mortiganto de propra infano!<br> Min detruis! — Min logas al pordeg’ satano:<br> Rigardu, li diboĉas! drinkad’ en kastelo!<br> Kandelar’ en fenestroj, en salon’ kapelo!<br> Kaj kastel’ ne falegos sur lian kalvaĵon?</p>

 <p id="dj671">“Pensu pri venĝ’, alŝovos satano armaĵon.<br> Mi ekpensis: li sendis moskvulojn. Mi staris,<br> Rigardante atakon, kiun ili faris.<a class="noto" title="Ligilo al “#noto-sinjoro-tadeo-10-18”" href="#noto-sinjoro-tadeo-10-18" id="sinjoro-tadeo-10-18">*</a></p>

 <div id="noto-sinjoro-tadeo-10-18" class="noto "> <a class="noto" href="#sinjoro-tadeo-10-18">*</a> Tio okazis en <abbr>j.</abbr> 1792, kiam Rusujo deklaris militon al Polujo, kaj la rusaj armeoj enpaŝis en limojn de la Pola Respubliko.</div>

 <p id="dj672">“Malvere, ke mi iel kun Moskvo konsentis!<span class="m dekstre">730</span> </p>

 <p id="dj673">“Diversaj pensoj svarmis en kap’; mi atentis<br> Stulte-ridete, kiel infano ĉe brulo;<br> Kaj poste mi eksentis ĝojon de rabulo,<br> Deziris vidi brulon kaj falegon bruan;<br> Iam mi pensis salti, savi ŝin unuan,<br> Eĉ Tablestron. —</p>

 <p id="dj674">“Sciate, vi defendis vin brave, konscie.<br> Mi ekmiris. Moskvuloj mort-faladis ĉie.<br> Brutoj, malbone pafas! — Pro malvenk’ ilia<br> Mi koleris. — Tablestro venkoplena tia!<span class="m dekstre">740</span> <br> Ĉu li en mondo ĉiam nur prosperon havos?<br> Ankaŭ el ĉi atako sin triumfe savos?<br> Mi forrajdas kun honto. — Jam estis mateno.<br> Ĵus mi vidas: Li staris sur balkon’ sen ĝeno,<br> Per brilianta buko al suno briletis<br> Kaj tordis la lipharojn kaj fiere ĵetis<br> Rigardojn… Al mi ŝajnis, ke min li mok-ridis,<br> Manon <em class="interspace">tiel</em> etendis, ĉar min li ekvidis,<br> Kaj minacis. — Mi kaptas moskvul’-karabenon,<br> Almetas, ne mezuras eĉ preskaŭ celprenon —<span class="m dekstre">750</span> <br> Paf’! — Vi scias! —</p>

 <p id="dj675">“Malbenita pafilo! Kiu glav-mortigas:<br> Ekatakas, rebatas, svingas, senarmigas<br> Eble, povas haltigi glavon duonvoje;<br> Sed fajr-armil’: seruron nur ektuŝu foje,<br> Moment’, unu fajrero…</p>

 <p id="dj676">“Kiam al mi desupre celon vi mezuris,<br> Mi fiks-rigardis vian tubon, ne forkuris:<br> Malesper’, stranga pento, min ter-fiksis ŝtone!<br> Kial, Gervazo, tiam vi celis malbone?<span class="m dekstre">760</span> <br> Estus favoro! Peko penton evidente<br> Bezonis…”</p>

 <p id="dj677">Spir’ al Pastro remankis momente.</p>

 <p id="dj678">“Vere, diris Ŝlosisto, trafi mi deziris!<br> Kiom da sango unu via paf’ eltiris,<br> Kiel malfeliĉigis nin kaj familion<br> Vian, kaj, <span class="nomo" lang="und" title="Ne-Esperanta nomo. Lingvo: nespecifita">Jacek</span>, via kulpo kaŭzis ĉion!<br> Sed, kiam Grafo estis de jegroj celpreno,<br> Lasta Horeŝko, kvankam laŭ patrin’-deveno,<br> Vi lin ŝirmis, kaj, antaŭ moskvuloj-elpafo,<br> Min ĵetis teren, tiel savis min krom Grafo.<span class="m dekstre">770</span> <br> Se vi estas monaĥo, pastro, laŭ verdiro,<br> Via vesto defendas vin antaŭ rapiro.<br> Adiaŭ, vian sojlon laste mi trapasu,<br> Inter ni kvite, — reston al Dio ni lasu!”</p>

 <p id="dj679"><span class="nomo" lang="und" title="Ne-Esperanta nomo. Lingvo: nespecifita">Jacek</span> manon etendis, — Gervaz’ sin reŝovas:<br> “Sen ofendo de mia nobelec’, ne povas<br> Mi ektuŝi je mano, mortig’-makulata,<br> Ne pro publika bono, sed venĝo privata!”</p>

 <p id="dj680">Sed <span class="nomo" lang="und" title="Ne-Esperanta nomo. Lingvo: nespecifita">Jacek</span> el kusenoj sur liton defalis,<br> Turniĝis al Juĝisto, kaj ĉiam pli palis,<span class="m dekstre">780</span> <br> Kaj demandis pri pastro prepost’ maltrankvile,<br> Kaj vokis al Ŝlosisto: “Mi petas humile,<br> Restu; baldaŭ mi finos, apenaŭ mi fortas<br> Fini. — Sinjor’ Ŝlosisto, — ĉi-nokte mi mortas!”</p>

 <p id="dj681">“Kion, frato? ekkriis Juĝist’; ja, laŭvide,<br> Vundo negranda. Kion? al prepost’ rapide?<br> Malbon-bandaĝo? tuj al doktoro! unue<br> El apoteko…” Pastro diris: “Frat’, malfrue!<br> Mi tie havis pafon malnovan, ĉe Jeno,<a class="noto" title="Ligilo al “#noto-sinjoro-tadeo-10-19”" href="#noto-sinjoro-tadeo-10-19" id="sinjoro-tadeo-10-19">*</a><br> Malbone sanigitan, gratite — gangreno.<span class="m dekstre">790</span> <br> Mi konas vundojn: sango — nigra, fulgohava<br> Kvazaŭ; doktoron? vane; sed afer’ malgrava:<br> Unu fojon ni mortas, animon fordonas —<br> Sinjor’ Ŝlosist’, mi devas fini, vi pardonas!</p>

 <div id="noto-sinjoro-tadeo-10-19" class="noto "> <a class="noto" href="#sinjoro-tadeo-10-19">*</a> Jeno, vidu <abbr>paĝ.</abbr> 163<a class="noto" title="Ligilo al “#noto-sinjoro-tadeo-7-4”" href="#noto-sinjoro-tadeo-7-4">*</a>, rimarkon <sup>4</sup>.</div>

 <p id="dj682">“Estas merit’, ne voli nacia kulpulo<br> Resti, kvankam vin nomis naci’: perfidulo!<br> Kaj precipe en homo, kiel mi, fiera!</p>

 <p id="dj683">“Nom’ ‘perfidul’’, gluiĝis, kiel pesto vera,<br> Al mi. Forturnis kapojn de mi civitanoj,<br> Forkuradis malnovaj amikoj, kompanoj;<span class="m dekstre">800</span> <br> Timemaj, evitante, salutis de fore;<br> Eĉ kampul’, judo, kvankam kapklinis laŭmore,<br> Sed, deflanke, min mokis ridete, trabore.<br> ‘Perfidul’!’ en oreloj sonis, rebatiĝis<br> Eĥe en dom’, en kampo, tut-tagon volviĝis<br> Antaŭ mi, laŭ makul’ en malsana okulo;<br> Kaj tamen mi ne estis lando-perfidulo.</p>

 <p id="dj684">“Moskvo min opiniis sia aliĝinto,<br> Soplic’ ricevis bien-parton post mortinto;<br> Targovicanoj poste volis honorigi<a class="noto" title="Ligilo al “#noto-sinjoro-tadeo-10-20”" href="#noto-sinjoro-tadeo-10-20" id="sinjoro-tadeo-10-20">*</a><span class="m dekstre">810</span> <br> Min per ofic’. — Se volus mi min moskvuligi!<br> — Satan’ konsilis — Estis mi en riĉa stato:<br> Se mi moskvulo iĝus, plej granda magnato<br> Serĉus mian protekton, eĉ nobelo-frato;<br> Eĉ popolaĉ’ facile landanojn postponas,<a class="noto" title="Ligilo al “#noto-sinjoro-tadeo-10-21”" href="#noto-sinjoro-tadeo-10-21" id="sinjoro-tadeo-10-21">*</a><br> Kaj pli feliĉajn Moskvo-servantojn — pardonas!<br> Mi sciis tion, tamen — mi ne povis…</p>

 <div id="noto-sinjoro-tadeo-10-20" class="noto "> <a class="noto" href="#sinjoro-tadeo-10-20">*</a> Ŝajnas ke la Tablestro estis mortigita ĉirkaŭ la <abbr>j.</abbr> 1792, dum unua milito. Dua milito estis en <abbr>j.</abbr> 1794. — Pri Targovico vidu rimarkon sur <abbr>p.</abbr> 146<a class="noto" title="Ligilo al “#noto-sinjoro-tadeo-6-3”" href="#noto-sinjoro-tadeo-6-3">*</a>.</div>

 <div id="noto-sinjoro-tadeo-10-21" class="noto "> <a class="noto" href="#sinjoro-tadeo-10-21">*</a> Postponi, malpli respekti, malŝati.</div>

 <p id="dj685">“Mi forkuris el lando!<br> Kaj kie mi ne estis! kion ne suferis?</p>

 <p id="dj686">“Ĝis Dio kuracilon malkaŝis konsole:<span class="m dekstre">820</span> <br> Pliboniĝi kaj tion ripari bonvole,<br> Laŭeble, kio…</p>

 <p id="dj687">“Tablestridin’, kun edzo vojevodo, kune<br> Iris en Siberion, tie mortis june:<br> Lasis en land’ filinon, la malgrandan Zonjon.<br> Mi ordonis eduki ŝin.</p>

 <p id="dj688">“Pli ol pro amo, eble mi pro stult-fiero<br> Mortigis: do humilo, en monaĥa sfero.<br> Pro l’ gento mi fiera iam kuraĝulo,<br> Mallevis kapon, Vermo fariĝis, kvestulo,<span class="m dekstre">830</span> <br> Ĉar, kvazaŭ verm’ en polvo…</p>

 <p id="dj689">“Al Patrujo malbonan ekzemplon mi donis,<br> Kiu per bon-ekzemploj repagon bezonis,<br> Per sango, oferiĝo…</p>

 <p id="dj690">“Mi batalis por lando. Tie ne glor-amo<br> Min pelis kontraŭ glavoj, kontraŭ pafoj-flamo.<br> Memor’-agrablaj estas, pli ol batalilaj<br> Laŭtaj verkoj, la verkoj silentaj, utilaj,<br> Kaj suferoj, pri kiuj neniu…</p>

 <p id="dj691">“Al mi prosperis ofte penetri lim-zonojn,<span class="m dekstre">840</span> <br> Kaj kolekti informojn, porti ĉef-ordonojn,<br> Formi konspirojn. — Konas ja Galicianoj<a class="noto" title="Ligilo al “#noto-sinjoro-tadeo-10-22”" href="#noto-sinjoro-tadeo-10-22" id="sinjoro-tadeo-10-22">*</a><br> Ĉi monaĥan kapuĉon, — kaj Grandpolujanoj!<br> Dum jar’ mi ĉarojn puŝis en fortikaĵ’ prusa;<br> Kaj miajn ŝultrojn vundis bastonado rusa;<br> Mi iris Siberion; poste Aŭstrianoj<br> En <span class="nomo" lang="und" title="Ne-Esperanta nomo. Lingvo: nespecifita">Ŝpilberg</span><a class="noto" title="Ligilo al “#noto-sinjoro-tadeo-10-23”" href="#noto-sinjoro-tadeo-10-23" id="sinjoro-tadeo-10-23">*</a> min en kelojn fosis, al laboro,<br> En ‘<span class="fremda" lang="und" title="Ne-Esperanta teksto. Lingvo: nespecifita">carcer durum</span>’<a class="noto" title="Ligilo al “#noto-sinjoro-tadeo-10-24”" href="#noto-sinjoro-tadeo-10-24" id="sinjoro-tadeo-10-24">*</a>; tamen, mirakle, Sinjoro<br> Min savis, kaj mi mortas inter samlandanoj,<br> Kun Sakramentoj. —<span class="m dekstre">850</span> </p>

 <div id="noto-sinjoro-tadeo-10-22" class="noto "> <a class="noto" href="#sinjoro-tadeo-10-22">*</a> Galicio, parto de Polujo, aneksita de Aŭstrio. — Pri Grandpolujo legu rimarkon sur <abbr>p.</abbr> 54<a class="noto" title="Ligilo al “#noto-sinjoro-tadeo-2-26”" href="#noto-sinjoro-tadeo-2-26">*</a>.</div>

 <div id="noto-sinjoro-tadeo-10-23" class="noto "> <a class="noto" href="#sinjoro-tadeo-10-23">*</a> <span class="nomo" lang="und" title="Ne-Esperanta nomo. Lingvo: nespecifita">Spielberg</span>, urbo proksime de <span class="nomo" lang="und" title="Ne-Esperanta nomo. Lingvo: nespecifita">Bern</span> en Moravio, malbonfama pro sia malliberejo por politikaj krimuloj.</div>

 <div id="noto-sinjoro-tadeo-10-24" class="noto "> <a class="noto" href="#sinjoro-tadeo-10-24">*</a> Severa malliberejo (latine).</div>

 <p id="dj692">“Eble eĉ nun mi pekis, antaŭ Dia trono,<br> Per leviĝo-akcelo, super ĉef-ordono!<br> Penso, ke gent’ Soplica armiĝos unue<br> Kaj en Litvo Postkuron<a class="noto" title="Ligilo al “#noto-sinjoro-tadeo-10-25”" href="#noto-sinjoro-tadeo-10-25" id="sinjoro-tadeo-10-25">*</a> lanc-fiksos plej frue,<br> Ĉi penso… ŝajnas esti pura…</p>

 <div id="noto-sinjoro-tadeo-10-25" class="noto "> <a class="noto" href="#sinjoro-tadeo-10-25">*</a> Pri Postkuro legu rimarkon sur <abbr>p.</abbr> 149<a class="noto" title="Ligilo al “#noto-sinjoro-tadeo-6-9”" href="#noto-sinjoro-tadeo-6-9">*</a>.</div>

 <p id="dj693">“Venĝon vi havas! tranĉis vi, ilo de Dia<br> Puno, per glav’ intencojn de tut-vivo mia:<br> Vi konspiro-fadenon ŝpinitan konfuzis!<br> Grandan celon, por kiu mi vivon foruzis,<br> Lastan mian, en mondo, teran senton, planon,<span class="m dekstre">860</span> <br> Kiun mi flegis, kiel plej karan infanon,<br> Vi mortigis — kaj mi vin pardonis el koro!<br> Vi…”</p>

 <p id="dj694">“Ke egale pardonu ankaŭ Di’-Sinjoro!<br> Diris Ŝlosist’; atendas vi je viatiko:<br> Mi ne estas skismano, nek Luter-amiko;<br> Mortanton malĝojigi, jen peko laŭ scio.<br> Mi ion diros, certe konsolos vin tio:<br> Kiam sinjoro mia falis, mort-vundite,<br> Kaj mi, genue, super lia brust’ klinite,<span class="m dekstre">870</span> <br> Glavon trempis en sangon kaj venĝon ĵur-diris:<br> Li, kap-skuante, manon al pordeg’ eltiris,<br> Al via flanko signis krucon en aero,<br> Kvazaŭ dirus: al <span class="nomo" lang="und" title="Ne-Esperanta nomo. Lingvo: nespecifita">Jacek</span> mi pardonas morton.<br> Mi komprenis, sed flamis tiel per kolero,<br> Ke neniam pri l’ kruco mi eldiris vorton.”</p>

 <p id="dj695">Interparolon rompis malsanul’-suferoj;<br> Kaj poste venis longa hor’ da silentado.<br> Oni atendas pastron. — Ektondris huf-feroj,<br> De spireganta <span class="nomo" lang="und" title="Ne-Esperanta nomo. Lingvo: nespecifita">Jankjel</span> aŭdiĝas frapado:<span class="m dekstre">880</span> <br> Grava leter’! al <span class="nomo" lang="und" title="Ne-Esperanta nomo. Lingvo: nespecifita">Jacek</span> farmisto ĝin donas;<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> al frato laŭte ĝin legi ordonas.<br> Leter’ de <span class="nomo" lang="und" title="Ne-Esperanta nomo. Lingvo: nespecifita">Fiŝer</span>, kiu estis tiam ĉefo<br> De pol-armea stabo, sub princo Jozefo,<a class="noto" title="Ligilo al “#noto-sinjoro-tadeo-10-26”" href="#noto-sinjoro-tadeo-10-26" id="sinjoro-tadeo-10-26">*</a><br> Sciigas, ke sekreta decid’ primilita<br> Jam estas, de francestro al mond’, anoncita;<br> Ke kunvokita Granda Sejmo Varsovia<br> Kaj la konfederita Klasar’ Mazovia<br> La aligon de Litvo tuj proklami volas.</p>

 <div id="noto-sinjoro-tadeo-10-26" class="noto "> <a class="noto" href="#sinjoro-tadeo-10-26">*</a> <span class="nomo" lang="und" title="Ne-Esperanta nomo. Lingvo: nespecifita">Józef Poniatowski</span>, vidu rimarkon sur <abbr>p.</abbr> 147<a class="noto" title="Ligilo al “#noto-sinjoro-tadeo-6-6”" href="#noto-sinjoro-tadeo-6-6">*</a>.</div>

 <p id="dj696"><span class="nomo" lang="und" title="Ne-Esperanta nomo. Lingvo: nespecifita">Jacek</span>, aŭskulte, preĝojn mallaŭte parolas.<span class="m dekstre">890</span> <br> Li alpremis al brusto benitan kandelon,<br> Esper-lumajn pupilojn levis en ĉielon<br> Kaj diris kun ĝu-larmoj en okul’ radia:<br> “Nun, Sinjor’, iru pace for servisto via!”<br> Ĉiuj genuis; antaŭ sojl’ ektintis io —<br> Sonorileto: venis preposto kun Dio.</p>

 <p id="dj697">Ĵus nokto jam foriris; tra blanka ĉielo<br> Roza, kuras unua sunradia helo,<br> Falas tra vitroj kiel sagoj briliantaj,<br> Sur lit’, de malsanulo-kap’, refleksiĝantaj:<span class="m dekstre">900</span> <br> Vizaĝon kaj tempiojn orumis lumzono,<br> Ke li mirbrilis, kiel sanktulo en krono.</p>

 </div>

 <div class="chapitro" id="sinjoro-tadeo-11"> <h3 id="dj698">Libro <span class="num" title="">XI</span>.</h3> <p id="dj699">Jaro 1812.</p>

 <p id="dj700">Printempaj aŭguraĵoj. — Enmarŝo de armeoj. — Dioservo. — Ofica rehonorigo de sankt-memora <span class="nomo" lang="und" title="Ne-Esperanta nomo. Lingvo: nespecifita">Jacek Soplica</span>. — El interparoloj de Gervazo kaj Protazo oni povas konkludi pri proksima fino de l’ proceso. — Amindumoj de ulano kun knabino. — La disputo pri Stumpulo kaj Falko decidiĝas. — Poste gastoj kolektiĝas al festeno. — Prezentado de gefianĉoj al armeaj ĉefoj.</p>

 <p id="dj701">Jaro! kiu vin vidis sur litva kamparo!<br> Ĝis nun popol’ vin nomas — bonrikolta jaro,<br> Kaj soldatoj — milita; ĝis nun la maljunaj<br> Pri vi babilas; kantoj vin gloras eĉ nunaj.<br> Delonge vi mirakle estis anoncita<br> Inter popol’, de fluga famo, antaŭita.<br> Printempa suno naskis en litvana koro<br> Mir-antaŭsenton, kvazaŭ de mondfina horo;<br> Ĉiuj atendis ion sopire kaj ĝoje.</p>

 <p id="dj702">Brutaro, elpelita for, unuafoje<span class="m dekstre">10</span> <br> Printempe, kvankam estis malgrasa, malsata<br> Ne kuris al paŝtejo, jam herbe-kovrata,<br> Sed kuŝiĝis sur kampo, la kapojn klinadis,<br> Muĝis, aŭ sian vintran nutraĵon maĉadis.</p>

 <p id="dj703">Kampuloj la plugilojn por semado tiris,<br> Sed ne ĝojis, ke longa vintro jam foriris,<br> Ne kantis; diligente ili ne laboras,<br> Semadon kaj rikolton kvazaŭ ne memoras;<br> Ili haltigas bovojn, ĉevalon erpilan,<br> Al okcident’ rigardon turnas maltrankvilan,<span class="m dekstre">20</span> <br> Kvazaŭ tie miraklon atendus proksime,<br> Kaj revenantajn birdojn observas kortime.</p>

 <p id="dj704">Jam al hejmo alflugis cikoni’ unua,<br> Etendis blank-standardon de printempo frua;<br> Poste venis kriemaj aroj da hirundoj,<br> Kiuj, kolektiĝante super akvaj grundoj,<br> Prenas por nestoj koton el rigida tero.<br> En arbustar’ skolopo flustras dum vespero.<br> Super arbaro flugas anseroj serie,<br> Kaj lace, por nutraĵo, defalas laŭtkrie.<span class="m dekstre">30</span> <br> Sur ĉielo malhela gruoj krias ĝeme;<br> Nokt-gardistoj, aŭdante, demandas timeme:<br> Kion, en birdoj-regno, la konfuzo celas?<br> Kia ventego ilin tiel frue pelas?<a class="noto" title="Ligilo al “#noto-sinjoro-tadeo-11-1”" href="#noto-sinjoro-tadeo-11-1" id="sinjoro-tadeo-11-1">*</a></p>

 <div id="noto-sinjoro-tadeo-11-1" class="noto "> <a class="noto" href="#sinjoro-tadeo-11-1">*</a> Historiisto rusa simila-maniere priskribas la aŭguraĵojn kaj antaŭsentojn de l’ moskvolanda popolo antaŭ milito en <abbr>j.</abbr> 1812-a.</div>

 <p id="dj705">Jen novaj aroj: kvazaŭ piroloj, sturnetoj,<br> Aroj da helkoloraj plumtufoj, flagetoj,<br> Ekbrilis sur altaĵoj, falas sur kamparo:<br> Rajdistar’! Strangaj vestoj, fremda armilaro!<br> La regimentoj marŝas: kvazaŭ neĝ’ fandita,<br> Fluas sur voj’ vicaro, la fere-forĝita;<span class="m dekstre">40</span> <br> El arbar’ nigras ĉapoj, bajonetoj brilas,<br> Infanterio svarmas, formikar’-similas.</p>

 <p id="dj706">Ĉiuj al nordo! Kvazaŭ, el sudlando varma,<br> Irus al ni, post birdoj, la popolo svarma,<br> Al fort’ nerezistebla, instinkta, cedante.</p>

 <p id="dj707">Ĉevaloj, homoj, agloj, tag-nokte, konstante<br> Fluas; ĉielo flamas, ie bruloj ruĝas,<br> Tero tremas, kaj flanke fulmotondroj muĝas.</p>

 <p id="dj708">Milit’! milit’!… ne estis, en Litvo, angulo,<br> Ĝis kiu ne alirus ĝia krako, brulo.<span class="m dekstre">50</span> <br> Praarbarano, kiu, laŭ avoj-kutimo,<br> Dumvive ne eliris trans arbara limo,<br> Kaj sur ĉiel’ aliajn bruojn ne komprenis,<br> Krom ventoj, kaj sur tero — krom bestegoj-muĝo,<br> Gastojn nur vidis, kiam arbaranoj venis,<br> Nun vidas: strange ardas ĉiela brulruĝo;<br> Kaj li aŭdas krakadon: kuglo de kanono<br> Eraris el batalo tra l’ arbara krono,<br> Ŝirante trunkojn, branĉojn. — La grizbarba uro<br> Hirtigas kolhararon, tremas de teruro,<span class="m dekstre">60</span> <br> Duonleviĝas, antaŭpied’-apogite,<br> Skuas barbon, rigardas ege mirigite,<br> Al la fulmanta, inter rompaĵo, brulejo:<br> Grenad’ erara fajfas kaj turniĝas brue,<br> Krevas fulme-frakase; ur’ en viv’ unue,<br> Time, al pli profunda kuris kaŝiĝejo.</p>

 <p id="dj709">Batal’!… Kie? demandas junuloj, kaptante<br> Armilojn; manojn levas virinoj, preĝante;<br> Ĉiuj esperas venkon; sonas larma krio:<br> Nin gvidas <span class="nomo" lang="und" title="Ne-Esperanta nomo. Lingvo: nespecifita">Napoleon</span>! kun li estas Dio!<span class="m dekstre">70</span> </p>

 <p id="dj710">Printempo! kiu vidis vin sur la kamparo!<br> Memorinda printempo, de l’ milita jaro!<br> Printempo, kiu vidis vin tiel florantan<br> Per la grenoj kaj herboj, per homoj brilantan,<br> Event-plenan, gravedan de l’ esper’ ĉiela!<br> Mi vin ankoraŭ vidas, sonĝ-vidaĵo bela!…<br> Mi, naskita sub jugo, vindita en fero,<br> Havis nur unu tian printempon sur tero.</p>

 <p id="dj711">Ĉe Soplicovo tuŝe, grand-vojo sin tiris,<br> Kiun de Njemen-flanko du ĉefoj marŝiris:<span class="m dekstre">80</span> <br> Princ’ <span class="nomo" lang="und" title="Ne-Esperanta nomo. Lingvo: nespecifita">Jozef</span> kaj vestfala reĝo <span class="nomo" lang="und" title="Ne-Esperanta nomo. Lingvo: nespecifita">Hieronim</span><br> Okupis Litvo-parton de Grodno ĝis <span class="nomo" lang="und" title="Ne-Esperanta nomo. Lingvo: nespecifita">Slonim</span>:<a class="noto" title="Ligilo al “#noto-sinjoro-tadeo-11-2”" href="#noto-sinjoro-tadeo-11-2" id="sinjoro-tadeo-11-2">*</a><br> Reĝo donis ripozon ĝis la tago tria;<br> Sed polaj soldataroj, malgraŭ laco sia,<br> Plendis, ke ne permesas reĝo marŝi plue;<br> Ili volus atingi moskvulojn plej frue.</p>

 <div id="noto-sinjoro-tadeo-11-2" class="noto "> <a class="noto" href="#sinjoro-tadeo-11-2">*</a> La dekstran flugilon de Napoleona armeo komandis reĝo de Vestfalujo, frato de <span class="nomo" lang="und" title="Ne-Esperanta nomo. Lingvo: nespecifita">Napoleon</span> <span class="num" title="">I</span>, Hieronimo (<span class="nomo" lang="und" title="Ne-Esperanta nomo. Lingvo: nespecifita">Jérôme</span>) <span class="nomo" lang="und" title="Ne-Esperanta nomo. Lingvo: nespecifita">Bonaparte</span>, sub kies komando estis princo Jozefo <span class="nomo" lang="und" title="Ne-Esperanta nomo. Lingvo: nespecifita">Poniatowski</span>, ĉefo de pola armeo, kalkulanta ĉirkaŭ 70.000 viroj. — Grodno, urbo apud <span class="nomo" lang="und" title="Ne-Esperanta nomo. Lingvo: nespecifita">Niemen</span>, ĉelime de Litvo, Polujo kaj Blank-Rutenujo. — <span class="nomo" lang="und" title="Ne-Esperanta nomo. Lingvo: nespecifita">Slonim</span> urbo en Grodna gubernio.</div>

 <p id="dj712">En urb’ proksima, haltis princa stab-ĉefaro,<br> En Soplicovo kvardek miloj en tendaro;<br> Kun siaj staboj venis: General’ <span class="nomo" lang="und" title="Ne-Esperanta nomo. Lingvo: nespecifita">Dombrovski</span>,<br> <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span>, <span class="nomo" lang="und" title="Ne-Esperanta nomo. Lingvo: nespecifita">Małaĥovski</span>, <span class="nomo" lang="und" title="Ne-Esperanta nomo. Lingvo: nespecifita">Gjedrojć</span> kaj <span class="nomo" lang="und" title="Ne-Esperanta nomo. Lingvo: nespecifita">Grabovski</span>.<a class="noto" title="Ligilo al “#noto-sinjoro-tadeo-11-3”" href="#noto-sinjoro-tadeo-11-3" id="sinjoro-tadeo-11-3">*</a><span class="m dekstre">90</span> </p>

 <div id="noto-sinjoro-tadeo-11-3" class="noto "> <a class="noto" href="#sinjoro-tadeo-11-3">*</a> <span class="nomo" lang="und" title="Ne-Esperanta nomo. Lingvo: nespecifita">Kniaziewicz Karol</span>, pola generalo, <abbr>nask.</abbr> 1762, <abbr>mort.</abbr> en Parizo, partoprenis en nacia leviĝo 1794, komandis unuan polan legionon en Italujo, kie li plenumis multe da brilaj faroj (vidu <abbr>p.</abbr> 32<a class="noto" title="Ligilo al “#noto-sinjoro-tadeo-1-42”" href="#noto-sinjoro-tadeo-1-42">*</a>, <abbr>rim.</abbr> 2); en 1812 li aliĝis al la Napoleona armeo kaj estis komence lokita en la generala stabo de la vestfala reĝo; poste li ricevis komandecon super la 18-a divizio de l’ korpuso de princo <span class="nomo" lang="und" title="Ne-Esperanta nomo. Lingvo: nespecifita">Poniatowski</span>; li distingiĝis en bataloj ĉe <span class="nomo" lang="und" title="Ne-Esperanta nomo. Lingvo: nespecifita">Smoleńsk</span>, Moskva kaj apud <span class="nomo" lang="und" title="Ne-Esperanta nomo. Lingvo: nespecifita">Berezina</span>. — <span class="nomo" lang="und" title="Ne-Esperanta nomo. Lingvo: nespecifita">Małachowski</span>, <span class="nomo" lang="und" title="Ne-Esperanta nomo. Lingvo: nespecifita">Kazimierz</span>, <abbr>nask.</abbr> 1765, <abbr>mort.</abbr> 1845 en Francujo, aliĝinte al armeo en <abbr>j.</abbr> 1786, kiel simpla soldato, atingis rangon de generalo, batalis en polaj legionoj, distingiĝis en milito 1812, partoprenis en la pola revolucio 1830. — <span class="nomo" lang="und" title="Ne-Esperanta nomo. Lingvo: nespecifita">Grabowski</span> <span class="nomo" lang="und" title="Ne-Esperanta nomo. Lingvo: nespecifita">Michał</span>, generalo, pereis en la batalo ĉe <span class="nomo" lang="und" title="Ne-Esperanta nomo. Lingvo: nespecifita">Smoleńsk</span> 1812. — Princo <span class="nomo" lang="und" title="Ne-Esperanta nomo. Lingvo: nespecifita">Romuald Giedrojć</span>, generalo el tempoj de la Varsovia Duklando.</div>

 <p id="dj713">Estis malfrue: ĉiu do prenis laŭ povo<br> Loĝejon en kastelo kaj en Soplicovo.<br> Kiam antaŭgardaro estis starigita,<br> Ĉiu, en sian ĉambron, iris lacigita.<br> Nokta silent’: en tendoj, dom’, kamparo; sole<br> Oni vidas, laŭ ombroj, vagantojn patrole,<br> Kaj tendaraj fajrujoj flagras en kelk lokoj,<br> Alterne de postenoj sonas signalvokoj.</p>

 <p id="dj714">Dormis dolĉe: dom-mastro, ĉefoj, milituloj,<br> Kaj sole ne fermiĝis de <span class="nomo" lang="und" title="Ne-Esperanta nomo. Lingvo: nespecifita">Vojski</span> okuloj;<span class="m dekstre">100</span> <br> <span class="nomo" lang="und" title="Ne-Esperanta nomo. Lingvo: nespecifita">Vojski</span> devas por morgaŭ festenon prepari,<br> Volas per ĝi Soplicojn eterne glor-fari:<br> Inda de kor-agrablaj pol-gastoj festeno<br> Estu konforma kun la granda tag-soleno,<br> Preĝeja festo, ankaŭ familia estos:<br> Morgaŭ tri paroj sian fianĉiĝon festos.<br> Kaj general’ <span class="nomo" lang="und" title="Ne-Esperanta nomo. Lingvo: nespecifita">Dombrovski</span> dum vespero diris,<br> Ke li, por morgaŭ, polan tagmanĝon deziris.</p>

 <p id="dj715">Kvankam malfrue, <span class="nomo" lang="und" title="Ne-Esperanta nomo. Lingvo: nespecifita">Vojski</span> rapide akiris<br> Kvin kuiristojn, kiujn ĉirkaŭaĵo donis:<br> Ili servis kaj <span class="nomo" lang="und" title="Ne-Esperanta nomo. Lingvo: nespecifita">Vojski</span>, laŭ mastro, disponis.<span class="m dekstre">110</span> <br> Li blankan kuirestran tukon antaŭligis,<br> Prenis nokt-ĉapon, brakojn ĝis kubut’ nudigis.<br> Unumane li muŝojn per klakil’ batalas,<br> Ĉar insektoj avide sur frandaĵojn falas,<br> Per dua man’ li okul-vitrojn surnazigis,<br> El ĉebrust’ libron prenis, elvolvis, disigis.</p>

 <p id="dj716">Libro havis titolon: “Kuirist’ perfekta”<a class="noto" title="Ligilo al “#noto-sinjoro-tadeo-11-4”" href="#noto-sinjoro-tadeo-11-4" id="sinjoro-tadeo-11-4">*</a><br> Kaj estis speciala priskribo korekta<br> De pol-tabloj. Tenĉina Graf’, laŭ ĉi detala<br> Priskrib’, festenojn donis en lando itala,<span class="m dekstre">120</span> <br> Pri kiuj Sankta Patro <span class="nomo" lang="und" title="Ne-Esperanta nomo. Lingvo: nespecifita">Urban</span> Oka miris.<a class="noto" title="Ligilo al “#noto-sinjoro-tadeo-11-5”" href="#noto-sinjoro-tadeo-11-5" id="sinjoro-tadeo-11-5">*</a><br> Laŭ ĝi <span class="nomo" lang="und" title="Ne-Esperanta nomo. Lingvo: nespecifita">Karol</span>-Amato-<span class="nomo" lang="und" title="Ne-Esperanta nomo. Lingvo: nespecifita">Radzivil</span> kuiris<br> En <span class="nomo" lang="und" title="Ne-Esperanta nomo. Lingvo: nespecifita">Njesvjeĵ</span>, ĉe akcepto reĝa Stanislava,<br> Aranĝante festenon, kies famo prava<br> Ĝis nun en Litvo vivas, en rakont’ vulgara.<a class="noto" title="Ligilo al “#noto-sinjoro-tadeo-11-6”" href="#noto-sinjoro-tadeo-11-6" id="sinjoro-tadeo-11-6">*</a></p>

 <div id="noto-sinjoro-tadeo-11-4" class="noto "> <a class="noto" href="#sinjoro-tadeo-11-4">*</a> Libro nun tre malofta, eldonita en <abbr>j.</abbr> 1682 en <span class="nomo" lang="und" title="Ne-Esperanta nomo. Lingvo: nespecifita">Kraków</span> sub titolo: “<span class="fremda" lang="und" title="Ne-Esperanta teksto. Lingvo: nespecifita">Compendium ferculorum</span>, aŭ kolekto da manĝaĵoj, de (nobele) naskita <span class="nomo" lang="und" title="Ne-Esperanta nomo. Lingvo: nespecifita">Stanisław Czerniecki</span>, Sekretario de Lia Reĝa Moŝto, kaj kuirejestro de <abbr>L.</abbr> Moŝto Princo <span class="nomo" lang="und" title="Ne-Esperanta nomo. Lingvo: nespecifita">Lubomirski</span>”, La libro estis poste kelkfoje represita sub ŝanĝita titolo.</div>

 <div id="noto-sinjoro-tadeo-11-5" class="noto "> <a class="noto" href="#sinjoro-tadeo-11-5">*</a> <span class="nomo" lang="und" title="Ne-Esperanta nomo. Lingvo: nespecifita">Jerzy</span> (Georgo) <span class="nomo" lang="und" title="Ne-Esperanta nomo. Lingvo: nespecifita">Ossoliński</span>, grafo de <span class="nomo" lang="und" title="Ne-Esperanta nomo. Lingvo: nespecifita">Tęczyn</span>, eminenta ŝtatviro; sendite de reĝo <span class="nomo" lang="und" title="Ne-Esperanta nomo. Lingvo: nespecifita">Władysław</span> <span class="num" title="">IV</span> en delegitaro al la papo Urbano <span class="num" title="">VIII</span>, li faris brilan enveturon en Romon (1633 <abbr>j.</abbr>), aperante ĉie kun eksterordinara pompo kaj lukso. <span class="nomo" lang="und" title="Ne-Esperanta nomo. Lingvo: nespecifita">Czerniecki</span>, aŭtore de l’ “Kuiristo perfekta”, estis ankaŭ lia kuirejestro.</div>

 <div id="noto-sinjoro-tadeo-11-6" class="noto "> <a class="noto" href="#sinjoro-tadeo-11-6">*</a> Princo <span class="nomo" lang="und" title="Ne-Esperanta nomo. Lingvo: nespecifita">Karol Radziwiłł</span>, nomata “Sinjoro Amato” (<span class="fremda" lang="und" title="Ne-Esperanta teksto. Lingvo: nespecifita">Panie Kochanku</span>), laŭ proverbo kiun li ĉiam uzis, plej riĉa magnato de sia tempo en tuta Polujo, akceptis (1785) en sia kastelo en <span class="nomo" lang="und" title="Ne-Esperanta nomo. Lingvo: nespecifita">Nieśwież</span> la reĝon <span class="nomo" lang="und" title="Ne-Esperanta nomo. Lingvo: nespecifita">Stanisław Poniatowski</span>, kaj ĉi-tiu akcepto kostis al li milionojn.</div>

 <p id="dj717"><span class="nomo" lang="und" title="Ne-Esperanta nomo. Lingvo: nespecifita">Vojski</span> legas, anoncas post kompreno klara,<br> Kaj spertaj kuiristoj laŭ tio laboras;<br> Kvindek tranĉiloj vigle sur tabloj sonoras;<br> Kuirej’-buboj nigraj portas, laŭ ordonoj,<br> Lignon; aliaj lakton, vinon, el kaldronoj<span class="m dekstre">130</span> <br> Verŝas en kaserolojn, potojn, kuirilojn;<br> Ĉe forn’ sidantaj buboj movas fajr-blovilojn:<br> <span class="nomo" lang="und" title="Ne-Esperanta nomo. Lingvo: nespecifita">Vojski</span>, por pli akceli ekbrulig’-aferon,<br> Sur brullignon verŝigas fanditan buteron;<br> (Tian lukson bonhava dom’ ne persekutas).<br> Buboj, en fajron, sekan branĉ-rompaĵon ŝutas;<br> Aliaj sur ponardojn metas grand-rostaĵojn,<br> Bovajn kaj kapreolajn, kaj apro-dorsaĵojn;<br> Ĉi-tiuj senplumigas: flugas lanugaro,<br> Nudiĝas urogaloj, tetroj kaj kokaro.<span class="m dekstre">140</span> <br> Kokoj estis malmultaj: post invad’-atako,<br> Kiun faris <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, sang-avida Sako,<br> Sur kokejon de Zonjo, kiam, en impeto,<br> Li detruis mastrumon ĝis lasta koketo,<br> Ne povis per birdaro ekflori de-novo,<br> Fama iam, pro siaj birdoj, Soplicovo.<br> Cetere da viandoj abundeco granda,<br> Arigita el domo, butikar’ vianda,<br> El arbar’, de najbaroj, proksime kaj fore:<br> Vi dirus, birda lakto nur mankis ĉi-hore.<span class="m dekstre">150</span> <br> En Soplicov’ kuniĝas, por festen’ sinjora,<br> Du kondiĉoj: abundo kaj arto labora.</p>

 <p id="dj718">Jam ekiĝis de Sankta Flor’-Virgin’ soleno.<a class="noto" title="Ligilo al “#noto-sinjoro-tadeo-11-7”" href="#noto-sinjoro-tadeo-11-7" id="sinjoro-tadeo-11-7">*</a><br> Vetero estis bela; en frua mateno<br> Ĉielo pura ĉirkaŭ tero sin etendis;<br> Kiel maro silenta, konkave ĝi pendis.<br> Nur ankoraŭ kelk steloj lumas el profundo,<br> Kiel perloj, brilantaj tra l’ ondar’ el fundo:<br> Flanke nubet’ alflugas blanka, unu-nura<br> Kaj flugilojn ekmergas en ĉiel’ lazura,<br> Similajn al plumaro de Gardant’-Anĝelo,<span class="m dekstre">160</span> <br> Kiun, per noktaj preĝoj, retenis teranoj,<br> Kaj kiu rerapidas al samĉielanoj.</p>

 <div id="noto-sinjoro-tadeo-11-7" class="noto "> <a class="noto" href="#sinjoro-tadeo-11-7">*</a> Festo de Anunciacio.</div>

 <p id="dj719">Ĉielfunde jam lasta estingiĝis stelo,<br> Kaj en mezo de frunto paliĝas ĉielo,<br> Ombroj-kusenon tuŝas per dekstra tempio<br> Bruneta, dum maldekstran jam ruĝigas io;<br> Pli fore, rondo, kvazaŭ palpebro, disiĝas<br> Kaj, en mezo, blankaĵo okula vidiĝas<br> Kun ĉielark’-pupilo: jam ŝprucis radio,<br> Sur ĉielrond’ fleksite, trabrilis lum-strio<span class="m dekstre">170</span> <br> Kaj, en blank-nubo, kiel or-sago pendiĝas.<br> Post ĉi paf’ tag-signala, flamoj-fasko ŝprucas,<br> Mil raketoj en mondo-ĉirkaŭo sin krucas,<br> Kaj sun-okul’ suriris. — Ĝi iom dormemas,<br> Fermetiĝas, radiaj okulharoj tremas;<br> Sep koloroj kunbrilas: safiro bluhava,<br> Sange-ruĝa rubeno kaj topazo flava;<br> Sekve suno disbrilis kristal’-diafane,<br> Poste briliant-lume, fine fajr-fontane,<br> Kaj kiel luno grande, flagrante laŭ stelo:<span class="m dekstre">180</span> <br> Tiel iris soleca suno sur Ĉielo.</p>

 <p id="dj720">Hodiaŭ ĉe tagiĝo, el tut-ĉirkaŭejo,<br> Litvanaro kolektis sin antaŭ preĝejo,<br> Kvazaŭ por ekanonco de miraklo nova.<br> Ĉi kolektiĝon kaŭzis piec’ de popolo,<br> Kaj parte ĝi devenis el granda scivolo:<br> Ĉar hodiaŭ al dia-servo Soplicova<br> Estas venontaj ankaŭ kelkaj generaloj,<br> Ĉi-tiuj gloraj ĉefoj de pol-legionoj,<br> Kies nomojn adoris popol’ laŭ patronoj,<br> Kies ekspedicioj, vagadoj, bataloj,<span class="m dekstre">190</span> <br> Evangeli’ nacia estis litvolanda.</p>

 <p id="dj721">Jam venis oficiroj, soldataro granda;<br> Popol’ ĉirkaŭas ilin, kaj apenaŭ fidas,<br> Rigardante, al propraj okuloj: ĝi vidas<br> Landanojn, uniformon armean portantajn,<br> Armitajn kaj liberajn, pole parolantajn.</p>

 <p id="dj722">Por meso ne ampleksis preĝejet’ kunvenon:<br> Popolo genuiĝis sur herboterenon,<br> Kaj, nud-kape, rigardas al pordo kapela.<br> De litvanoj hararo, blanka aŭ blondhela,<br> Orumiĝas laŭ bedo de matur-sekalo;<span class="m dekstre">200</span> <br> Ie brilas virgina bela kap-ovalo,<br> En ornamo freŝ-flora aŭ pav-okulara,<br> Kun senligaj rubandoj en plektaĵo hara,<br> Inter vir-kapoj, kiel gren-cejan’ aŭ lolo.<br> Genuanta, kolora amas’ de popolo,<br> Ĉe tintil’-voĉo, kvazaŭ ĉe blovo matena,<br> Kap-klinas, kiel spikoj sur bedaro grena.</p>

 <p id="dj723">Kampulinoj hodiaŭ, al Mari’-altaro,<br> Portas printemp’-donacon de herbofloraro;<br> Ĉio en bel-ornamo de bukedoj, kronoj:<span class="m dekstre">210</span> <br> Altaro, bildo kaj eĉ sonorej’, balkonoj.<br> Iam, el oriento, maten-vent’ blovetas,<br> Deŝiras florkronetojn, sur tempiojn ĵetas,<br> Kiel mes-incensilo bonodor-fumetas.</p>

 <p id="dj724">Kiam finiĝis meso, prediko kaj beno,<br> Eliris Ĉambelano, estro de l’ kunveno,<br> Antaŭ nelonga tempo, en distrikto sia,<br> Elektite Marŝalo Konfederacia,<a class="noto" title="Ligilo al “#noto-sinjoro-tadeo-11-8”" href="#noto-sinjoro-tadeo-11-8" id="sinjoro-tadeo-11-8">*</a><br> En vojevoda vesto: ĵupan’ or-brodita,<br> Kontuŝo grodetura,<a class="noto" title="Ligilo al “#noto-sinjoro-tadeo-11-9”" href="#noto-sinjoro-tadeo-11-9" id="sinjoro-tadeo-11-9">*</a> zono orteksita,<span class="m dekstre">220</span> <br> Flanke, kun lacert-leda<a class="noto" title="Ligilo al “#noto-sinjoro-tadeo-11-10”" href="#noto-sinjoro-tadeo-11-10" id="sinjoro-tadeo-11-10">*</a> prenil’, karabelo;<br> Sur kolo brilis pinglo per briliant’-helo,<br> Konfederatko blanka, kun fasko da karaj<br> Tuf-plumetoj, de blankaj ardeoj, tre raraj.<br> (Por festo nur metiĝas la riĉa tufeto,<br> Dukaton kostas ĉiu tiela plumeto).<br> Ĉambelan’ sur altaĵon ĉe l’ preĝej’ suriris,<br> Kaj de popol’, soldatoj, ĉirkaŭite, diris:</p>

 <div id="noto-sinjoro-tadeo-11-8" class="noto "> <a class="noto" href="#sinjoro-tadeo-11-8">*</a> En Litvo, post enmarŝo de francaj kaj polaj armeoj, oni formis en vojevodlandoj konfederaciojn kaj elektis senditojn por la sejmo.</div>

 <div id="noto-sinjoro-tadeo-11-9" class="noto "> <a class="noto" href="#sinjoro-tadeo-11-9">*</a> <span class="nomo" lang="und" title="Ne-Esperanta nomo. Lingvo: nespecifita">Gros-de-Tours</span>, peza silkŝtofo franca.</div>

 <div id="noto-sinjoro-tadeo-11-10" class="noto "> <a class="noto" href="#sinjoro-tadeo-11-10">*</a> Lacertledo, ledo malglata (ĉevala aŭ azena), aspekte simila al lacert-haŭto.</div>

 <p id="dj725">“Fratoj! anoncis pastro al vi el ambono,<br> Ke liberon redonis Francestro al Krono,<span class="m dekstre">230</span> <br> Kaj nun donas al Litvo, tut-Polujo kara;<br> Vi aŭdis pri la grava edikt’ registara,<br> Pri kunvoko de granda sejmo varsovia.<br> Nun aŭdu kelkajn vortojn komunumo nia<br> Pri famili’-afero de Soplic’, sinjoro<br> Ĉi-tiea.</p>

 <p id="dj726">“Vi ĉiuj havas en memoro,<br> Kion krimis mortinto — Soplica Jaceko;<br> Sed, dum vi ĉiuj scias nur pri lia peko,<br> Tempas, al mond’ anonci pri meritoj liaj.<br> De ĉeestaj ĉi-tie generaloj niaj<span class="m dekstre">240</span> <br> Mi aŭdis ĉion, kion mi diras pri l’ homo:<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> ne mortis (kiel laŭtis fam’) en Romo,<br> Sed, post ŝanĝo de vivo, profesio, nomo,<br> De kulpoj, kontraŭ Dio kaj Patruj’ faritaj,<br> Puriĝis, per sankt-vivo, grand-faroj militaj.</p>

 <p id="dj727">“Jen li, ĉe <span class="nomo" lang="und" title="Ne-Esperanta nomo. Lingvo: nespecifita">Hohenlinden</span>,<a class="noto" title="Ligilo al “#noto-sinjoro-tadeo-11-11”" href="#noto-sinjoro-tadeo-11-11" id="sinjoro-tadeo-11-11">*</a> kiam generalo<br> <span class="nomo" lang="und" title="Ne-Esperanta nomo. Lingvo: nespecifita">Riŝpans</span>, venkate, pensis pri cedo-signalo,<br> Ne sciante, ke marŝas <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span> al savo,<br> <span class="nomo" lang="und" title="Ne-Esperanta nomo. Lingvo: nespecifita">Jacek</span> penetris inter ĵetaĵoj kaj glavoj,<br> De <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span> al <span class="nomo" lang="und" title="Ne-Esperanta nomo. Lingvo: nespecifita">Riŝpans</span> leterojn transdonis:<span class="m dekstre">250</span> <br> Ke poloj malamikoj-poston ĉirkaŭzonis.<br> Li, poste, ĉe hispanoj, dum pol-ulanaro<br> Konkiris <span class="nomo" lang="und" title="Ne-Esperanta nomo. Lingvo: nespecifita">Sommo-Sjerra</span>n dorson de remparo,<a class="noto" title="Ligilo al “#noto-sinjoro-tadeo-11-12”" href="#noto-sinjoro-tadeo-11-12" id="sinjoro-tadeo-11-12">*</a><br> Ĉe <span class="nomo" lang="und" title="Ne-Esperanta nomo. Lingvo: nespecifita">Kozjetulski</span> estis dufoje vundita!<br> Kun sekretaj ordonoj poste elsendita<br> Li kuradis, spiriton de popolo sondis,<br> Sekretajn societojn kolektis kaj fondis;<br> Kaj li fine, ĉe litva leviĝ’-preparado,<br> Pereis en Soplica hejmo, dum invado.<br> Ĵus venis en Varŝavon sciigo pri lia<span class="m dekstre">260</span> <br> Mort’, dum lin rekompencis Estro Imperia,<br> Por antaŭ-heroaĵoj kaj servoj konspiraj,<br> Per signoj, de honora legi’, kavaliraj.<a class="noto" title="Ligilo al “#noto-sinjoro-tadeo-11-13”" href="#noto-sinjoro-tadeo-11-13" id="sinjoro-tadeo-11-13">*</a></p>

 <div id="noto-sinjoro-tadeo-11-11" class="noto "> <a class="noto" href="#sinjoro-tadeo-11-11">*</a> En batalo ĉe <span class="nomo" lang="und" title="Ne-Esperanta nomo. Lingvo: nespecifita">Hohenlinden</span> (3-an de Decembro 1800), francoj sub komando de <span class="nomo" lang="und" title="Ne-Esperanta nomo. Lingvo: nespecifita">Moreau</span> venkis aŭstrojn kaj bavarojn; la venkon decidis pola korpuso sub komando de generalo <span class="nomo" lang="und" title="Ne-Esperanta nomo. Lingvo: nespecifita">Kniaziewicz</span>.</div>

 <div id="noto-sinjoro-tadeo-11-12" class="noto "> <a class="noto" href="#sinjoro-tadeo-11-12">*</a> <span class="nomo" lang="und" title="Ne-Esperanta nomo. Lingvo: nespecifita">Sommo-Sierra</span>, intermontoj en Hispanujo; en <abbr>j.</abbr> 1808, en ĉeesto de Napoleono, ili estis konkiritaj de polaj ulanoj, kiujn komandis <span class="nomo" lang="und" title="Ne-Esperanta nomo. Lingvo: nespecifita">Leon Hipolit Kozietulski</span>; tiu heroaĵo ebenigis al francoj la vojon al ĉefurbo <span class="nomo" lang="und" title="Ne-Esperanta nomo. Lingvo: nespecifita">Madrid</span>.</div>

 <div id="noto-sinjoro-tadeo-11-13" class="noto "> <a class="noto" href="#sinjoro-tadeo-11-13">*</a> Honora legio, franca ordeno por merito, fondita de l’ imperiestro Napoleono <span class="num" title="">I</span> en <abbr>j.</abbr> 1802.</div>

 <p id="dj728">“Do mi, aferojn tiujn-ĉi konsiderante,<br> Kaj Vojevod’-regecon kunreprezentante,<br> Anoncas ĉe bastono konfederacia,<br> Ke <span class="nomo" lang="und" title="Ne-Esperanta nomo. Lingvo: nespecifita">Jacek</span>, per fidela, longa servo sia,<br> Kaj ankaŭ per favoro de l’ estr’ imperia,<br> Forviŝis infamion, al honor’ revenas,<br> Kaj inter patriotoj ree lokon prenas.<br> Do, kiu nun kuraĝos Jacek-familion<span class="m dekstre">270</span> <br> Memorigi pri kulpo aŭ aludi ion,<br> Tiun atendas puno, por riproĉo tia,<br> ‘<span class="fremda" lang="und" title="Ne-Esperanta teksto. Lingvo: nespecifita">Gravis notae maculae</span>’<a class="noto" title="Ligilo al “#noto-sinjoro-tadeo-11-14”" href="#noto-sinjoro-tadeo-11-14" id="sinjoro-tadeo-11-14">*</a> laŭ statuto nia,<br> Kiu punas ‘<span class="fremda" lang="und" title="Ne-Esperanta teksto. Lingvo: nespecifita">militem</span>’, kiel ‘<span class="fremda" lang="und" title="Ne-Esperanta teksto. Lingvo: nespecifita">skartabelon</span>’,<a class="noto" title="Ligilo al “#noto-sinjoro-tadeo-11-15”" href="#noto-sinjoro-tadeo-11-15" id="sinjoro-tadeo-11-15">*</a><br> Se ili infamion semas sur nobelon;<br> Kaj ĉar regas egalo, artikolo tria<br> Deviĝas por urbanoj kaj kampulo ĉia,<br> Tiun marŝal’-dekreton metos moŝt’ Skribisto<br> Al ĝeneralaj aktoj, — anoncos Vokisto.</p>

 <div id="noto-sinjoro-tadeo-11-14" class="noto "> <a class="noto" href="#sinjoro-tadeo-11-14">*</a> Vortoj latinaj, kiuj signifas: de notaĵo pri grava makulo, <abbr>t. e.</abbr>, ke li estos enskribita en aktojn de juĝejo, kiel homo kiu plenumis krimon.</div>

 <div id="noto-sinjoro-tadeo-11-15" class="noto "> <a class="noto" href="#sinjoro-tadeo-11-15">*</a> <span class="fremda" lang="und" title="Ne-Esperanta teksto. Lingvo: nespecifita">Militem</span> (latine) soldaton, ĉi-tie en senco de nobelo; <span class="fremda" lang="und" title="Ne-Esperanta teksto. Lingvo: nespecifita">scartabello</span> (itale) malnova paperaĉo; la latinigita formo <span class="fremda" lang="und" title="Ne-Esperanta teksto. Lingvo: nespecifita">scartabellus</span> signifas posedanton de dokumento pri nobeligo.</div>

 <p id="dj729">“Kio koncernas krucon de l’ honor’-legio:<span class="m dekstre">280</span> <br> Ke ĝi malfruis, gloron ne ofendas tio;<br> Se ĝi ne povis Jackon ornami merite,<br> Ĝi servu memoraĵe, sur tomb’ pendigite.<br> Dum tri tagoj ĝi pendos, en preĝej’ post tio<br> Ĝi metiĝos por voto<a class="noto" title="Ligilo al “#noto-sinjoro-tadeo-11-16”" href="#noto-sinjoro-tadeo-11-16" id="sinjoro-tadeo-11-16">*</a> al Patrin’-de-Dio”.</p>

 <div id="noto-sinjoro-tadeo-11-16" class="noto "> <a class="noto" href="#sinjoro-tadeo-11-16">*</a> Aĵo pie dediĉita.</div>

 <p id="dj730">Ĉambelano ordenon el tego eligis<br> Kaj sur modestan tombo-kruceton pendigis:<br> Rubandeton kokarde-ligitan, ruĝhelan,<br> Kaj, kun ora kroneto, krucon blankan, stelan.<br> En sun-radioj lumis steletoj kaj oro<span class="m dekstre">290</span> <br> Kvazaŭ lastaj rebriloj de Jacka ter-gloro.<br> Popol’ “Anĝel’-saluton” genue flustretas<br> Kaj pri eterna paco por pekulo petas.<br> Juĝisto, inter gastoj kaj vilaĝ’-kunveno,<br> Ĉiujn al Soplicova invitas festeno.</p>

 <p id="dj731">Du aĝuloj sidiĝis ĉe domo biena:<br> Ĉe ĉiu, sur genuoj, miel-poto plena.<br> En ĝarden’ ili vidas: ĉe papav’ kolora<br> Staras ulan’, sunflore, en kolpak’ kun ora<br> Lad-ornamo kaj koka vostplumo fiera;<span class="m dekstre">300</span> <br> Ĉe li knabin’, en verda vest’, laŭ rut’ ĉe-tera,<br> Levas blu-okuletojn, laŭ trikoloretoj,<br> Al okuloj de knabo; pli for, fraŭlinetoj,<br> Kap-deturnante, florojn ŝiris en ĝardeno,<br> Ke geamantoj povu paroli sen ĝeno.</p>

 <p id="dj732">Sed aĝuloj babilas ĉe vino miela<br> Kaj sin tabak’-regalas el ujo arb-ŝela:</p>

 <p id="dj733">“Jes, jes, Protaĉjo”, diris Ŝlosisto Gervazo.<br> “Jes, jes, Gervaĉjo”, diris Vokisto Protazo.<br> “Jes, jes!” ripetis ambaŭ kelkfoje, cetere<span class="m dekstre">310</span> <br> Takt-balancante kapojn. “Jes, finiĝas vere, —<br> Diris fine Vokisto, — strangamaniere.<br> Ja estis, mi ekzemple memoras, procesoj<br> Kun multe pli malbonaj, ol ĉe ni, ekscesoj,<br> Kaj embarason finis intercizo-datoj:<a class="noto" title="Ligilo al “#noto-sinjoro-tadeo-11-17”" href="#noto-sinjoro-tadeo-11-17" id="sinjoro-tadeo-11-17">*</a><br> Tiel paciĝis <span class="nomo" lang="und" title="Ne-Esperanta nomo. Lingvo: nespecifita">Łopot</span> kun Borzobohatoj,<br> Krepŝtuloj kun Kupscioj, <span class="nomo" lang="und" title="Ne-Esperanta nomo. Lingvo: nespecifita">Putrament</span> — Pikturno,<br> Kun Odincoj <span class="nomo" lang="und" title="Ne-Esperanta nomo. Lingvo: nespecifita">Mackjeviĉ</span>, <span class="nomo" lang="und" title="Ne-Esperanta nomo. Lingvo: nespecifita">Kvileckij</span> kun <span class="nomo" lang="und" title="Ne-Esperanta nomo. Lingvo: nespecifita">Turno</span>.<br> Kaj de Poloj kun Litvo! estis pli malica<br> Konflikto, ol ĝin havis Horeŝkoj, <span class="nomo" lang="und" title="Ne-Esperanta nomo. Lingvo: nespecifita">Soplica</span>:<span class="m dekstre">320</span> <br> Sed kiam konsideris reĝino Jadvigo,<a class="noto" title="Ligilo al “#noto-sinjoro-tadeo-11-18”" href="#noto-sinjoro-tadeo-11-18" id="sinjoro-tadeo-11-18">*</a><br> Sen juĝo tuj finiĝis la tuta intrigo.<br> Se partioj fraŭlinon havas, aŭ vidvinon,<br> Edziĝo tiam faras al procesoj finon;<br> Do plej longe proceso daŭras kun pastraro<br> Katolika, kaj inter proksim-parencaro,<br> Ne povante finiĝi per geedzoj-paro.<br> Do malpacoj, de Laĥoj — Rusoj, nefinitaj<br> Ekde Leĥo kaj Ruso, du fratoj naskitaj;<a class="noto" title="Ligilo al “#noto-sinjoro-tadeo-11-19”" href="#noto-sinjoro-tadeo-11-19" id="sinjoro-tadeo-11-19">*</a><br> Tial tre longe daŭris proces’ de litvanoj<span class="m dekstre">330</span> <br> Kun la pastroj Krucistoj, ĝis gajnis Jagjelo;<a class="noto" title="Ligilo al “#noto-sinjoro-tadeo-11-20”" href="#noto-sinjoro-tadeo-11-20" id="sinjoro-tadeo-11-20">*</a><br> Do antaŭ aktoj longe ‘<span class="fremda" lang="und" title="Ne-Esperanta teksto. Lingvo: nespecifita">pendebat</span>’<a class="noto" title="Ligilo al “#noto-sinjoro-tadeo-11-21”" href="#noto-sinjoro-tadeo-11-21" id="sinjoro-tadeo-11-21">*</a> kverelo,<br> Fama proces’ de Rimŝoj kun Dominikanoj,<br> Ĝis gajnis monaĥeja sindik’, pastro Dimŝo,<br> Do proverb’: Di-Sinjoro pligrandas ol Rimŝo;<br> Mi aldonos: plibonas miel-pot’ en mano,<br> Ol fendil’”, kaj li trinkis je Ŝlosista sano.</p>

 <div id="noto-sinjoro-tadeo-11-17" class="noto "> <a class="noto" href="#sinjoro-tadeo-11-17">*</a> Intercizo, ofica antaŭedziĝa kontrakto.</div>

 <div id="noto-sinjoro-tadeo-11-18" class="noto "> <a class="noto" href="#sinjoro-tadeo-11-18">*</a> La unua kuniĝo aŭ unio de Litvo kun Polujo okazis en <abbr>j.</abbr> 1386 sekve de edziĝo inter <span class="nomo" lang="und" title="Ne-Esperanta nomo. Lingvo: nespecifita">Jadwiga</span>, reĝino pola, kaj <span class="nomo" lang="und" title="Ne-Esperanta nomo. Lingvo: nespecifita">Władysław Jagiełło</span>, litva grand-duko (vidu <abbr>p.</abbr> 85<a class="noto" title="Ligilo al “#noto-sinjoro-tadeo-4-2”" href="#noto-sinjoro-tadeo-4-2">*</a>).</div>

 <div id="noto-sinjoro-tadeo-11-19" class="noto "> <a class="noto" href="#sinjoro-tadeo-11-19">*</a> Laŭ fabela historio poloj kaj rusoj devenas de du fratoj: <span class="nomo" lang="und" title="Ne-Esperanta nomo. Lingvo: nespecifita">Lech</span> kaj <span class="nomo" lang="und" title="Ne-Esperanta nomo. Lingvo: nespecifita">Rus</span>. Pri <span class="nomo" lang="und" title="Ne-Esperanta nomo. Lingvo: nespecifita">Leĥ</span> vidu <abbr>rim.</abbr> <abbr>p.</abbr> 29<a class="noto" title="Ligilo al “#noto-sinjoro-tadeo-1-34”" href="#noto-sinjoro-tadeo-1-34">*</a>.</div>

 <div id="noto-sinjoro-tadeo-11-20" class="noto "> <a class="noto" href="#sinjoro-tadeo-11-20">*</a> La ordeno de Krucistoj aŭ Kruckavaliroj, venigita en <span class="num" title="">XIII</span> jarcento de pola duko Konrado Mazovia, por ke ĝi defendu la limojn de Polujo kontraŭ atakoj de la idolanaj Prusoj, post venko kaj ekstermo de ĉi-tiu litova gento, volis ankaŭ aneksi Litvon kaj komencis kun ĝi militojn sub preteksto de konvertado en kristanecon. La potencon de l’ Ordeno kruckavalira rompis fine <span class="nomo" lang="und" title="Ne-Esperanta nomo. Lingvo: nespecifita">Jagiełło</span> en la militbatalo ĉe <span class="nomo" lang="und" title="Ne-Esperanta nomo. Lingvo: nespecifita">Grunwald</span> kaj <span class="nomo" lang="und" title="Ne-Esperanta nomo. Lingvo: nespecifita">Tannenberg</span> en <abbr>j.</abbr> 1410.</div>

 <div id="noto-sinjoro-tadeo-11-21" class="noto "> <a class="noto" href="#sinjoro-tadeo-11-21">*</a> <span class="fremda" lang="und" title="Ne-Esperanta teksto. Lingvo: nespecifita">Pendebat</span> (latine) pendis, ne estis decidita.</div>

 <p id="dj734">“Vere! — diris Gervazo per kortuŝo-tono,<br> Tre strangajn sortojn havis nia pola Krono,<br> Kaj Litvo nia! Kvazaŭ du geedzojn Dio<span class="m dekstre">340</span> <br> Kunigis, sed disigis satanoj-envio!<br> Aĥ, frato Protazeto! Jen, kion litvanoj<br> Ni vidas! revizitis nin fratoj kronanoj!<br> Mi antaŭ jaroj servis en taĉment’ ilia:<br> Ĝi estis bravularo konfederacia!<br> Se sinjoro Tablestro ĝisvivus ĉi horon!<br> <span class="nomo" lang="und" title="Ne-Esperanta nomo. Lingvo: nespecifita">Jacek</span>! <span class="nomo" lang="und" title="Ne-Esperanta nomo. Lingvo: nespecifita">Jacek</span>! — sed kial ĉagreni la koron?<br> Kiam Litvo kun Krono nun ree sin ligas,<br> Jam tio sola ĉion pacigas, bonigas.”</p>

 <p id="dj735">“Strange”, diris Protazo, “pri Zonjo gracia,<br> Kies maneton petas nun Tadeo nia,<span class="m dekstre">350</span> <br> Antaŭ jar’ ĉielsigno estis aŭ omeno!”<br> “Fraŭlin’ Zofi’ ŝin oni nomu, laŭ konveno,<br> Rompis Ŝlosist’, plenkreska, ne eta knabino,<br> Krome, dignula sango, Tablestra nepino!”<br> “Jen do, finis Protazo, estis signo tia<br> Pri ŝia sort’; mi signon per okuloj vidis:<br> Antaŭ jaro, dum festo, servistaro sidis,<br> Trinkante el potegoj da miel’ julia,<br> Kiam: klak’! ni rigardas, el tegmento falas<br> Du maljunaj paseroj viraj, kaj batalas:<span class="m dekstre">360</span> <br> Iom pli juna havis grizan subgorĝaĵon,<br> Dua nigran: tra l’ korto iĝis lukt’ furia,<br> Kaj renversad’, ke ambaŭ fosiĝis polvaĵon.<br> Ni rigardas, dum flustris servistaro nia:<br> Nigra estu Horeŝko, Soplico — alia;<br> Oni kriis, dum supre estis la grizulo:<br> Vivu Soplico! fi al Horeŝko, timulo!<br> Kaj se li falis, tiam: Rebonigu, frato!<br> Ĉar honto por nobelo cedi al magnato!<br> Ni ridas kaj atendas venkon de rivalo;<span class="m dekstre">370</span> <br> Tiam Zonjon pro birdoj kortuŝis kompato;<br> Ŝi saltis, kavalirojn kovris per manplato;<br> Sed eĉ en man’ ne ĉesis plum-ŝira batalo,<br> Tia estis, en tiuj etuloj, furio.<br> Virinoj, rigardante, flustris pri Zofio,<br> Ke kredeble destino estas de l’ knabino,<br> Malpacajn familiojn pacigi en fino.<br> Hodiaŭ plenumiĝis omeno; sed vere,<br> Ke tiam oni pensis pri Grafo prefere,<br> Ne pri Tade’.”</p>

 <p id="dj736">Ŝlosisto pri tio respondis:<span class="m dekstre">380</span> <br> “Estas strangaj aferoj, kiu ĉion sondis?<br> Mi diros pri afero, ne, kiel omeno,<br> Mirakla, malfacila tamen por kompreno.<br> Mi antaŭe Soplicojn dronigus kolere<br> Ĉiujn, sed ĉi knabeton, Tadeon, mi vere<br> De infaneco lia treege ekŝatis!<br> Ĉar, kiam sin bubetoj kun li, taŭze batis,<br> Li venkadis; do kiam li kuris kastelon,<br> Mi, instige, tuj montras malfacilan celon;<br> Ĉio al li prosperis: kolombojn detiri<span class="m dekstre">390</span> <br> El turo, aŭ la viskon sur kverko forŝiri,<br> Grimpi, al kornik’-nesto sur pino, por rabo,<br> Li scipovis; do pensis mi: naskiĝis knabo,<br> Domaĝe ke Soplica, sub feliĉa stelo!<br> Kiu dirus: li estos mastro de kastelo,<br> Edzinigos Zofion, mian Moŝt-Estrinon!”</p>

 <p id="dj737">Ili finis, medite trinkas miel-vinon,<br> Kaj aŭdiĝas nur iam de vortoj ripeto:<br> “Jes, jes, mia Gervazo, — jes, jes, Protazeto.”</p>

 <p id="dj738">Ĉe pordo-sojl’, fenestro estis kuireja<span class="m dekstre">400</span> <br> Malfermita: eliĝis fum’ kvazaŭ bruleja,<br> Ĝis el fumo-volvaĵoj, laŭ blank-kolombeto,<br> Ekbrilis kuirestra, lumanta ĉapeto:<br> Super aĝuloj-kapojn sin <span class="nomo" lang="und" title="Ne-Esperanta nomo. Lingvo: nespecifita">Vojski</span> silente<br> Elŝovis kaj aŭskultis parolojn atente,<br> Fine al ili donis, sur eta tas-plado<br> Biskvitojn, parolante: “Manĝu ĉe trinkado,<br> Kaj mi al vi rakontos sciindan egale<br> Disputon, finiĝotan eble sang-batale,<br> Kiam, en Nalibokaj arbaroj, dum ĉaso,<span class="m dekstre">410</span> <br> <span class="nomo" lang="und" title="Ne-Esperanta nomo. Lingvo: nespecifita">Rejtan</span> faris petolon al duko de Nasso.<br> Ĉi petolon li pagis preskaŭ sano-koste,<br> Kaj, kiel mi pacigis, vi aŭdos tuj poste…”<br> Sed rakonton trarompis kuiristoj-veno<br> Kun demand’: kiu tablojn kovru por festeno?</p>

 <p id="dj739"><span class="nomo" lang="und" title="Ne-Esperanta nomo. Lingvo: nespecifita">Vojski</span> foriris; ĉerpis mielon aĝuloj<br> Kaj medite ĝardenon vagis per okuloj,<br> Kie kun fraŭlineto staris bel-ulano.<br> Ĵus, preninte maneton per maldekstra mano,<br> (Dekstran, laŭ vid’ vunditan, tol-bandaĝo ligis),<span class="m dekstre">420</span> <br> Li, al fraŭlin’, per tiaj vortoj sin aŭdigis:<br> “Zofi’, vi nepre devas al mi diri tion;<br> Antaŭ ŝanĝo de ringoj mi havu la scion.<br> Malgrave, ke dum vintro pasinta vi pretis<br> Doni vorton; mi tiam la vorton ne petis:<br> Ĉar kion do valoras vort’, eldevigite?<br> En Soplicov’ mi estis mallonge vizite;<br> Kaj mi ne estas vanta, havi iluzion,<br> Ke mi unu-rigarde vekis simpation.<br> Mi, ne fanfaronulo, volis nur pretendi<span class="m dekstre">430</span> <br> Merititan favoron, eĉ longe atendi.<br> Nun vi bonvolas vian vorton ree diri…<br> Per kio ĉi favoron mi sciis akiri?<br> Eble min Zonjo prenas, ne el kor-inklino,<br> Sed, ĉar tiel konsilas onklo kaj onklino?<br> Zonjo, edziĝ’-afero estas grava tree!<br> Konsultu propran koron, neniun obee:<br> Nek de onklo minacojn, nek onklin’-inspirojn;<br> Se vi al mi korsentas nur bonajn dezirojn,<br> Ni povas fianĉiĝi, sed iam estonte;<span class="m dekstre">440</span> <br> Vin ligi mi ne volas, atendos volonte.<br> Nenio urĝas; krome, hieraŭ komando<br> Min lasis regimenta instruktor’ en lando,<br> Ĝis miajn vundojn ree sanigos ĉarpio.<br> Do kion, kara Zonjo?”</p>

 <p id="dj740">Kaj Zonjo je tio<br> Levis kapon, rigardis honteme kaj diris:<br> “Mi ne memoras bone, kio antaŭiris;<br> Mi scias nur, ke estis pri tio parolo,<br> Ke mi kun vi edziĝu: mi, ĉiam al volo<br> Ĉiela kaj zorganta, cedas.” Ĉi-momente<span class="m dekstre">450</span> <br> Ŝi mallevis okulojn, por diri korsente:<br> “Kiam mortis la pastro Vermo, dum teruris<br> Nokta tempest’, mi vidis, ke vi forveturis<br> Pro ni malĝoje: viajn okulojn vualis<br> Larmoj, kiuj, mi diru, mian koron falis;<br> Ke vi, sinjor’, min ŝatas, mi tiam ekfidis;<br> Kaj poste, por sukceso via, kiomfoje<br> Mi preĝis, ĉiam staris vi same, malĝoje<br> Antaŭ mi, kaj du grandajn bril-larmojn mi vidis.<br> Poste Ĉambelanino al Vilno vojiris<br> Kaj, por vintro, kunprenis min; sed mi sopiris<span class="m dekstre">460</span> <br> Al Soplicovo, ankaŭ al tiu ĉambreto,<br> Kie okazis nia renkont’, ĉe tableto,<br> Kaj adiaŭo. Ial via memoraĵo,<br> Simile al aŭtuna legomo-semaĵo,<br> En mia kor’, dum tuta vintro, kreskis bele,<br> Ke, kiel mi parolis, mi ĉiam sopiris<br> Al la ĉambret’, kaj io al mi flustre-diris,<br> Ke mi vin tie trovos — okazis tiele.<br> Tion pensante, havis mi ofte en buŝo,<br> Dum karnavalo vian nomon, Tadeuŝo;<span class="m dekstre">470</span> <br> Do, ke mi enamiĝis, fraŭlinetoj diris.<br> Se tiel estis, koron mian vi akiris.”<br> Tade’, pri tia pruvo de amo kontente,<br> Ekpremis ŝian brakon, kaj ili silente<br> El ĝardeno eliris al tiu ĉambreto,<br> Kie, antaŭ dek jaroj, loĝis Tadeeto.</p>

 <p id="dj741">Tie Rejento gastis nun; en bel-ornamo,<br> Kiel fianĉo, servis li al sia “damo”,<br> Kurante, transdonante, ringojn kaj ĉenetojn;<br> Cilindrojn, boteletojn, pulvorojn, muŝetojn;<span class="m dekstre">480</span> <br> Li rigardis triumfe, gaje fianĉinon,<br> Kiu, sidante, faris tualeto-finon,<br> Kaj en spegul’ konsultis diojn de gracio.<br> Ĉambristinoj, kun frizo-feraĵoj, dum tio<br> Refreŝigas ringaron de harplektoj ŝiaj:<br> Genue, ĉe falbaloj, laboras aliaj.</p>

 <p id="dj742">Kiam Rejenton distris ĉi-tiu laboro,<br> Kuiristeto frapis fenestron: leporo!<br> Lepor’, el salikaro, trakuris herbejon<br> Kaj saltis en ĝardenon, inter legomejon,<span class="m dekstre">490</span> <br> Tie sidas: facile estos fortimigi<br> Ĝin kaj apud barilo vertragojn instigi.<br> Asesor’ per gvidilo sian Falkon tiras;<br> Rejent’ Stumpulon vokas, rapide postiras.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> ilin kun hundoj lokas sur postenon,<br> Kaj mem, kun muŝklakilo, iras en ĝardenon,<br> Piede-frapas, fajfas, klakas, timigante;<br> Instigantoj, vertragojn ĉe rimen’ tenante,<br> Montras lokon, leporo elsaltos el kie,<br> Kaj lip-ŝmacas; orelojn streĉinte, vertragoj<span class="m dekstre">500</span> <br> Levis buŝojn al vento kaj tremas pasie,<br> Kiel metitaj, unu tendenon, du sagoj.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> kriis: “Pel!” Saltis best’ el post bariloj<br> Herbejon; hundoj sekvas; tuj Falko, Stumpulo,<br> Sen turniĝo, ĵetiĝis kune al grizulo<br> El ambaŭ flankoj, kiel du birdo-flugiloj,<br> Kaj dentoj kiel ungojn en dorson enpremis.<br> Lepor’, laŭ nov-naskito, malĝoje ekĝemis!<br> Instigantoj alkuras: ĝi kuŝas jam morte,<br> Hundoj taŭzas sub ventro blank-hararon forte.<span class="m dekstre">510</span> </p>

 <p id="dj743">Instigantoj glatumis hundojn, <span class="nomo" lang="und" title="Ne-Esperanta nomo. Lingvo: nespecifita">Vojski</span> tiris<br> El-ĉe zon’ tranĉileton ĉasistan kaj diris,<br> Detranĉante saltilojn: “Hundetoj favoron<br> Ĝuos egale, saman akirinte gloron,<br> Egalis rapideco, egalis kur-spaco;<br> Indas <span class="nomo" lang="und" title="Ne-Esperanta nomo. Lingvo: nespecifita">Pac</span> la palacon, kaj Pacon palaco,<a class="noto" title="Ligilo al “#noto-sinjoro-tadeo-11-22”" href="#noto-sinjoro-tadeo-11-22" id="sinjoro-tadeo-11-22">*</a><br> Sinjoroj indas hundojn, kaj sinjorojn hundoj;<br> Finiĝis long-disputo en kelkaj sekundoj;<br> Mi, kiun vet-juĝanto vi faris inkline,<br> Eldonas fin-verdikton: ambaŭ gajnis fine;<span class="m dekstre">520</span> <br> La vetaĵoj revenas: al ĉiu — la sia;<br> Vi subskribu konsenton.” Post invoko tia<br> Instigantoj heligis vizaĝojn kontente,<br> Long-disigitajn manojn kunigis konsente.</p>

 <div id="noto-sinjoro-tadeo-11-22" class="noto "> <a class="noto" href="#sinjoro-tadeo-11-22">*</a> Pola proverbo, signifanta, ke ambaŭ estas egalvaloraj. — Generalo <span class="nomo" lang="und" title="Ne-Esperanta nomo. Lingvo: nespecifita">Pac</span> konstruigis, en fino de l’ <span class="num" title="">XVIII</span>-a jarcento, en sia bieno <span class="nomo" lang="und" title="Ne-Esperanta nomo. Lingvo: nespecifita">Jezno</span> (en nuna Vilna gubernio) proksime de l’ urbo <span class="nomo" lang="und" title="Ne-Esperanta nomo. Lingvo: nespecifita">Troki</span> grandiozan palacon, kiu fariĝis proverba. — Dum tramarŝo de la Napoleona armeo en la <span class="nomo" lang="und" title="Ne-Esperanta nomo. Lingvo: nespecifita">Pac</span>a palaco ekloĝis tuta regimento. — Alia palaco de <span class="nomo" lang="und" title="Ne-Esperanta nomo. Lingvo: nespecifita">Pac</span> troviĝas en Varsovio ĉe strato <span class="nomo" lang="und" title="Ne-Esperanta nomo. Lingvo: nespecifita">Miodova</span>.</div>

 <p id="dj744">Rejent’ diris: “Mi vetis pri ĉeval’, jungaĵo;<br> Mi ankaŭ garantiis per ofic’-skribaĵo,<br> Ke al Juĝisto mian ringon mi deponas.<br> Veto-garantiaĵon oni ne redonas.<br> Ringon akceptu moŝto <span class="nomo" lang="und" title="Ne-Esperanta nomo. Lingvo: nespecifita">Vojski</span> por memoro;<br> Sur ĝi gravuru sian nomon la sinjoro,<span class="m dekstre">530</span> <br> Aŭ Hreĉeĥajn blazono-ornamojn laŭ volo;<br> Oro estas altprova, glata karneolo.<br> Ĉevalon nun forprenis ulanoj, rajduloj;<br> Restis jungaĵo; nomas ĝin ĉiuj konuloj:<br> Oportuna, daŭrema, belludilo vera:<br> Selet’ mallarĝa, turko-kozak’-maniera;<br> En antaŭparto brilas ŝtonaro juvela,<br> Sidon sternas silk-ŝtofa kuseneto bela;<br> Sur sel-arkon saltinte, sur lanug’-molaĵo<br> Vi sidas oportune, kvazaŭ sur litaĵo.<span class="m dekstre">540</span> <br> Kaj kiam vi galopas — (Rejento Bolesto,<br> Kiu, sciate, estis ŝatanto de gesto,<br> Disigis krurojn, kvazaŭ sur selon saltante,<br> Poste kvazaŭ galopis, balancet-iĝante) —<br> Kaj kiam vi galopas, tiam ĉabraketo<br> Helbrilas, kvazaŭ gutus or’ el ĉevaleto,<br> Ĉar sel-pendaĵoj estas ore-aspergitaj,<br> Kaj arĝent’-piedingoj larĝaj — orumitaj;<br> Sur buŝpeco-rimenoj, sur kolbrid’-duonoj<br> Briletas perlamota vico da butonoj;<span class="m dekstre">550</span> <br> Kaj ĉe brustumo pendas Leliva blazono,<br> Tio estas novluno. Ĉi jung-specialo,<br> Konkirita (laŭ famo) en Podhajc’-batalo<a class="noto" title="Ligilo al “#noto-sinjoro-tadeo-11-23”" href="#noto-sinjoro-tadeo-11-23" id="sinjoro-tadeo-11-23">*</a><br> El iu grava, turka, nobela persono,<br> Pruvu al Asesoro pri estimo mia.”</p>

 <div id="noto-sinjoro-tadeo-11-23" class="noto "> <a class="noto" href="#sinjoro-tadeo-11-23">*</a> Ĉe <span class="nomo" lang="und" title="Ne-Esperanta nomo. Lingvo: nespecifita">Podhajce</span> (en Galicio) estis kelke da bataloj kun Turkoj kaj Tataroj; ne estas sciate, pri kiu batalo la Rejento parolas.</div>

 <p id="dj745">Kaj Asesoro, gaje pro donaco tia:<br> “Mi de princo Sanguŝko iaman donaĵon<br> Vet-garantiis, mian belan hund-kolaĵon,<br> Lacert-lede kovritan kun ringoj el oro,<br> Kaj silk-teksan gvidilon, kies art-laboro<span class="m dekstre">560</span> <br> Egale kara, kiel ŝton’ lumanta brile.<br> Miaj infanoj devis ĉi-tion heredi…<br> Edziĝante, mi idojn esperas posedi;<br> Sed ĉi aĵon, Rejento, mi petas humile,<br> Favor-prenu por via jungaĵo tre kara<br> Kaj memore de nia disputo longjara,<br> Kiun finis, por ambaŭ ni, tiu momento<br> Honore. Ree floru inter ni konsento.”<br> Ili revenis domon anonci ĉe-table:<br> Ke Falk’, Stumpul’, disputon finis tre agrable.<span class="m dekstre">570</span> </p>

 <p id="dj746">Estis famo, ke <span class="nomo" lang="und" title="Ne-Esperanta nomo. Lingvo: nespecifita">Vojski</span> edukis en domo<br> Leporon, kaj ĝin lasis kaŝe en legomo,<br> Por pacigi disputon facil-maniere.<br> Aĝul’ ĉi-artifikon faris tre mistere,<br> Ke tutan Soplicovon li trompis prospere.<br> Kuirist’ post kelk jaroj tion kaŝ-parolis,<br> Asesoron, Rejenton, reinstigi volis;<br> Sed li vane pri hundoj semis kalumnion:<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> neis, neniu do kredis ĉi-tion.</p>

 <p id="dj747">Jam gastoj, kolektite en kastela halo,<span class="m dekstre">580</span> <br> Ĉe tablo kunparolis antaŭ fest-regalo.<br> Juĝist’, en vojevoda uniform’, dum tio<br> Eniris; kune venis Tade’ kaj Zofio.<br> Per man’ maldekstra kapon tuŝante, Tadeo<br> Salutadis soldate ĉefojn de l’ armeo;<br> Kaj Zofio, rigardon al ter’ mallevante,<br> Per riverenc’ salutis gastojn, roziĝante;<br> (Bel-riverenci Zonjon instruis onklino).<br> Sur kap’ kroneton havis ŝi, laŭ fianĉino;<br> Cetere sama vesto, en kiu Zofio<span class="m dekstre">590</span> <br> Metis printempan garbon al Patrin’ de Dio.<br> Ŝi rikoltis nov-garbon da flora herbaro:<br> Per unu man’ ŝi donas florojn al gastaro,<br> Dua sur kap’ ĝustmetas brilan falĉileton;<br> Ĉefoj prenis herbflorojn, kisante maneton,<br> Kaj ŝi reriverencis, honte-rozigite.</p>

 <p id="dj748">Ĉef’ <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span> je brakoj ŝin prenis subite<br> Kaj metis patran kison sur frunton Zofian,<br> Kaj, levinte knabinon, sur tablo star-lokis;<br> Tiam ĉiuj manplaŭde: Jen brave! ekvokis,<span class="m dekstre">600</span> <br> Admirante belegan knabinon gracian,<br> Kaj ravite de ŝia litva vest’ vulgara:<br> Ĉar, por ĉefoj, post vivo vaganta, multjara<br> En fremdaj landoj, havis strangajn ĉarmojn tia,<br> Delonge nevidita, simpla vest’ nacia,<br> Kiu rememorigis ilin pri juneco<br> Kaj malnovaj amaĵoj. Do, kun kortuŝeco,<br> Ili ĉirkaŭis tablon, rigardis scivole:<br> Tiuj petas, ke frunton ŝi levu bonvole,<br> Montru okulojn; tiuj, ke Zonjo ĉirkaŭe<span class="m dekstre">610</span> <br> Turniĝu; ŝi turniĝas, sed, kiel antaŭe,<br> Kovras per man’ okulojn. Tadeo atente<br> Ŝin rigardis kaj manojn kunfrotis kontente.</p>

 <p id="dj749">Ĉu la robeton iu konsilis prudente,<br> Ĉu instinkte ŝi sciis (ĉar knabin’ divenas<br> Ĉiam instinkte, kio al ŝi bel-konvenas,)<br> Sed, unue dum vivo, Zonjon en mateno,<br> Pro obstinec’ insultis onklin’ Telimeno:<br> Zonjo kun plor’ rezistis al mod-ornamaĵo;<br> Oni ŝin devis lasi en simpla vestaĵo.<span class="m dekstre">620</span> </p>

 <p id="dj750">Ŝi havis longan, blankan jupeton el tolo,<br> Robeton verd-kamlotan, kun roz-borderaĵo;<br> Verda, per roz-rubandoj laĉita, korsaĵo<br> Multstrie ŝin ĉirkaŭis de sino ĝis kolo;<br> Sube brust’, laŭ burĝonoj sub foli’ kaŝitaj.<br> Blankaj ĉemiz’-manikoj sur brakoj sin movas,<br> Kiel por flug’ iletojn papili’ plenblovas;<br> Ĉe man’, krispaĵoj estas per ruband’ streĉitaj.<br> Ĉirkaŭ kolo, mallarĝa kolumet’ ĉemiza,<br> Kun roz-ligila nodo; el kerno ĉeriza<span class="m dekstre">630</span> <br> Orel-ringetoj: ilin cizelis tre arte<br> <span class="nomo" lang="und" title="Ne-Esperanta nomo. Lingvo: nespecifita">Sak</span> <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, kaj tial fieris aparte.<br> (Tie estis du koroj, kun sago, flameto,<br> Kiujn <span class="nomo" lang="und" title="Ne-Esperanta nomo. Lingvo: nespecifita">Sak</span>, svatiĝante, donis al Zonjeto).<br> Sur kolum’ du ŝnuretoj pendas da sukceno;<br> Sur tempioj — kroneto el verd-rosmareno;<br> Harlig’-rubandojn Zonjo sur la ŝultrojn ĵetis:<br> Kaj, falĉistin’-kutime, sur frunton ŝi metis<br> Rikoltilon, de freŝa herb-tranĉado brilan,<br> Al novluno, sur frunto <span class="nomo" lang="und" title="Ne-Esperanta nomo. Lingvo: nespecifita">Diana</span>, similan.<span class="m dekstre">640</span> </p>

 <p id="dj751">Ĉiuj aplaŭdas. Iu oficir’ eligis<br> Paperujon el poŝo, paperon pretigis,<br> Krajonon pintiginte, en buŝ’ malsekigis,<br> Rigardas Zonjon, skizas. Apenaŭ krajonon<br> Vidis Juĝist’, rekonis desegnist’-personon,<br> Kvankam lin kolonela vesto aliigis:<br> Riĉegaj epoletoj, mieno ulana,<br> Lipoharoj nigritaj, barbeto hispana.<br> Juĝisto diris: “Grafa moŝto, kia farto?<br> Eĉ en ŝarguj’ vi havas ilojn por pentr-arto!”<span class="m dekstre">650</span> <br> Efektive, jen Grafo ekzercis talenton;<br> Juna soldat’, sed havis li grandegan renton,<br> Proprakoste ekipis rajdist’-regimenton,<br> En unua batalo tuj firme ekstaris:<br> Do lin imperiestro kolonelo faris;<br> La Juĝisto salutis Grafon, gratulante;<br> Sed Grafo ne aŭskultis, plue desegnante.</p>

 <p id="dj752">Dume eniris dua gefianĉoj-paro:<br> Asesor’, de Francestro, kaj iam de caro<br> Servisto, ĝendarmaran nun komandis vicon,<span class="m dekstre">660</span> <br> Kvankam de dudek horoj nur havis oficon.<br> Li prenis uniformon bluan kun fald-zonoj<br> Polaj, trenis kurb-sabron kaj tintis per spronoj.<br> Flanke, per grava paŝo, iris amatino<br> Tre bel-vestita: Teklo, <span class="nomo" lang="und" title="Ne-Esperanta nomo. Lingvo: nespecifita">Hreĉeĥa</span> filino;<br> Ĉar Asesor’ delonge lasis Telimenon:<br> Al koketin’ volante pliigi ĉagrenon,<br> Al Vojskidin’ turniĝis li kun kor-inklino.<br> Fraŭlino ne tro juna, laŭ dir’, kelkdekjara,<br> Sed persono solida, mastrino memstara<span class="m dekstre">670</span> <br> Kaj dothava: vilaĝon belan ŝi heredis,<br> Kaj, aldone, monsumon de Juĝist’ posedis.</p>

 <p id="dj753">Trian paron longtempe oni van-atendas.<br> Juĝist’, malpacience, servistojn elsendas;<br> Ili revenas, sed ne gvidas paron trian:<br> Rejento, ĉe leporo, perdis ringon sian,<br> Serĉas en herbo; lia fianĉino sidas<br> En la tualetejo; kvankam ŝi rapidas<br> Kaj kvankam servantinoj ŝin helpas akcele,<br> Tualeton ŝi povis fini neniele;<span class="m dekstre">680</span> <br> Por kvara hor’ ŝi estos pene pretigita.</p>

 </div>

 <div class="chapitro" id="sinjoro-tadeo-12"> <h3 id="dj754">Libro <span class="num" title="">XII</span>.</h3> <p id="dj755">Ni amu nin.</p>

 <p id="dj756">Lasta festeno malnove-pola. — Ĉef-servico. — Klarigo de ĝiaj figuroj. — Ĝiaj movoj. — <span class="nomo" lang="und" title="Ne-Esperanta nomo. Lingvo: nespecifita">Dombrovski</span> ricevas donacon. — Ankoraŭ pri Fendilo. — <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span> ricevas donacon. — Unua ofica akto de Tadeo ĉe posedopreno de l’ heredaĵo. — Rimarkoj de Gervazo. — Koncerto super koncertoj. — Polonezo. — Ni amu nin.</p>

 <p id="dj757">Fine hal-pordo estis krake malfermita:<br> <span class="nomo" lang="und" title="Ne-Esperanta nomo. Lingvo: nespecifita">Vojski</span>, en ĉap’, eniras kun kapo levita,<br> Ne salutas, ĉe tablo mem lokon ne prenas;<br> Ĉar <span class="nomo" lang="und" title="Ne-Esperanta nomo. Lingvo: nespecifita">Vojski</span> nun en nova karaktero venas:<br> Korteg’-marŝalo, majstro li ceremonia,<br> Per bastono, la signo de ofico sia,<br> Montras al ĉiuj lokojn, sidigas laŭ vico:<br> Unue, laŭ plej grava vojevod’-ofico,<br> Honoran lokon prenis Marŝal’ Ĉambelano,<br> Veluran apog-seĝon kun ebur’-ĉemano;<span class="m dekstre">10</span> <br> Apude, dekstraflanke, general’ <span class="nomo" lang="und" title="Ne-Esperanta nomo. Lingvo: nespecifita">Dombrovski</span>,<br> Kaj maldekstre <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span>, <span class="nomo" lang="und" title="Ne-Esperanta nomo. Lingvo: nespecifita">Pac</span> kaj <span class="nomo" lang="und" title="Ne-Esperanta nomo. Lingvo: nespecifita">Małaĥovski</span>;<br> Meze Ĉambelanino, plue oficiroj,<br> Sinjorinoj, sinjoroj, nobelaro; viroj<br> Kaj virinoj alterne pare prenas vice<br> Sidlokojn, kien <span class="nomo" lang="und" title="Ne-Esperanta nomo. Lingvo: nespecifita">Vojski</span> indikas ofice.</p>

 <p id="dj758">Juĝisto kapokline forlasis festenon;<br> Li, sur korto, regalas kampular’-kunvenon,<br> Kolektitan, ĉe tablo longega, ĉirkaŭe,<br> Mem sidiĝis ĉe fino, al prepost’ kontraŭe.<span class="m dekstre">20</span> <br> Tade’, Zofi’, mem lokojn ĉe tablo ne prenis,<br> Regalante popolon, dum manĝo promenis;<br> Estis antikva moro, ke nov-hereduloj,<br> Ĉe unua festeno, servis al kampuloj.</p>

 <p id="dj759">Dume gastoj, en halo manĝojn atendante,<br> Rigardis grand-servicon sur tablo, mirante,<br> Kies metal’, laboro, egale tre karaj:<br> Princo <span class="nomo" lang="und" title="Ne-Esperanta nomo. Lingvo: nespecifita">Radzivił</span>-Orfo<a class="noto" title="Ligilo al “#noto-sinjoro-tadeo-12-1”" href="#noto-sinjoro-tadeo-12-1" id="sinjoro-tadeo-12-1">*</a> ĝin, laŭ tradicio,<br> Ordonis iam fari en urb’ Venecio<br> Kaj bel-ornamis pole laŭ planoj memstaraj.<span class="m dekstre">30</span> <br> Servic’, dum sved-milito, el princa kastelo,<br> Iavoje transiris domon de nobelo,<br> El trezorej’ prenite, okupis de tablo<br> Mezon, en form’ de rado karosa sur stablo.</p>

 <div id="noto-sinjoro-tadeo-12-1" class="noto "> <a class="noto" href="#sinjoro-tadeo-12-1">*</a> Princo <span class="nomo" lang="und" title="Ne-Esperanta nomo. Lingvo: nespecifita">Mikołaj Krzysztof Radziwiłł</span>, nomata <span class="fremda" lang="und" title="Ne-Esperanta teksto. Lingvo: nespecifita">Sierotka</span> (Orfeto), Vilna starosto, kortega marŝalo litva, edukite en kalvina religio, transiris al katolika eklezio, faris vojaĝon en la Sanktan Landon kaj priskribis ĝin en aparta verko; li mortis en <abbr>j.</abbr> 1616.</div>

 <p id="dj760">Servico, plenverŝite de fund’ ĝis randlokoj<br> Per ŝaŭmoj, sukeraĵoj, blankaj laŭ neĝ-flokoj,<br> Ŝajnis vintra pejzaĝo, bone imitita:<br> Meze nigris grandega arbaro konfita,<br> Flanke domoj: vilaĝoj kaj nobelejetoj,<br> Kovritaj, kvazaŭ prujne, per suker’-ŝaŭmetoj;<span class="m dekstre">40</span> <br> Por servico-ornamo, ĉe anguloj randaj,<br> Staras, el porcelano, personoj negrandaj,<br> En polaj vestoj, kvazaŭ, dum scena prezento,<br> Aktoroj partoprenas en ia evento;<br> Gest’ ilia — laŭarta, koloroj konvenaj,<br> Mankas voĉo, cetere kvazaŭ vivoplenaj.</p>

 <p id="dj761">Kion ili prezentas? la gastoj scivolas.<br> <span class="nomo" lang="und" title="Ne-Esperanta nomo. Lingvo: nespecifita">Vojski</span> levas bastonon kaj tiel parolas:<br> (Dume, antaŭ manĝado, oni donis brandon) —<br> “Por respondi de Moŝtaj Sinjoroj demandon:<span class="m dekstre">50</span> <br> Ĉi personoj, starantaj amase aŭ solaj,<br> Prezentas historion de sejmetoj polaj:<br> Konsiliĝon, voĉdonon, triumfon, ĉagrenon,<br> Kiel mi, diveninte mem, klarigos scenon.</p>

 <p id="dj762">“Jen dekstre — multenombra nobeloj-kunveno:<br> Antaŭ sejmet’ petitaj gastoj al festeno;<br> Tabl’ atendas kovrite; neniu sidiĝas,<br> Ĉiuj en amasetoj interkonsiliĝas.<br> Jen, en ĉiu areto, meze vir’ lokita:<br> Laŭ levitaj palpebroj, buŝo malfermita<span class="m dekstre">60</span> <br> Kaj malkvietaj brakoj — parolanto ia<br> Fingre ion klarigas sur manplato sia.<br> Parolantoj proponas siajn kandidatojn,<br> Mienoj de nobeloj montras rezultatojn.</p>

 <p id="dj763">“En dua amaseto aŭskultas nobeloj,<br> Manojn ĉe zon’ metinte, per atent-oreloj;<br> Tiu tordas lipharojn, ĉe orelo tenas<br> Manon, kaj ŝajne vortojn bon-memori penas;<br> Parolanto, vidante efikon, kontentas,<br> Glatigas poŝon, tie globetojn jam sentas.<span class="m dekstre">70</span> </p>

 <p id="dj764">“Sed en tria areto okazas alie:<br> Parolant’ aŭskultantojn zon-tenas ĉi-tie;<br> Sed ili elŝiriĝas, orelojn retiras;<br> Jen, kiel aŭskultanto kolere blov-spiras!<br> Levis manojn, minacas kvazaŭ parolanton,<br> Ke ŝtopos lian buŝon, ŝajne laŭdokanton<br> Aŭdis pri kandidato, kontraŭulo sia.<br> Jen dua klinis frunton, laŭ virbovo ia,<br> Vi dirus: parolanton sur kornojn li prenas;<br> Aliaj kaptas sabrojn aŭ forkuri penas.</p>

 <p id="dj765">“Inter aretoj staras kvieta nobelo,<span class="m dekstre">80</span> <br> Videble senpartia, en anim’-ŝancelo,<br> Duboj-plene, ne scias, kiel voĉi devas?<br> Do, por demandi sorton, grand-fingrojn li levas,<br> Fermis okulojn, ungon al ungo cel-gvidas:<br> Al kabalo videble voĉon li konfidas;<br> Se fingroj trafos, donos li afirmativon,<a class="noto" title="Ligilo al “#noto-sinjoro-tadeo-12-2”" href="#noto-sinjoro-tadeo-12-2" id="sinjoro-tadeo-12-2">*</a><br> Kontraŭokaze, ĵetos sian negativon.</p>

 <div id="noto-sinjoro-tadeo-12-2" class="noto "> <a class="noto" href="#sinjoro-tadeo-12-2">*</a> Doni afirmativon, voĉdoni por iu; doni negativon, voĉdoni kontraŭ iu.</div>

 <p id="dj766">“Maldekstre dua sceno: monaĥej’-manĝejo<br> Al nobelaro servas kiel kunvenejo.<br> Pliaĝaj vice sidas, staras plijunuloj<span class="m dekstre">90</span> <br> Kaj scivole, trans kapoj, rigardas okazon:<br> Marŝal’ en mezo staras, mane-levas vazon,<br> Kalkulas voĉojn antaŭ avidaj okuloj.<br> Ĵus li elskuis lastan; vokistoj manlevis,<br> Anoncas nomon, kiu oficon ricevis.</p>

 <p id="dj767">“Unu vir’, dum komuna konsent’, malkvietas;<br> El kuirej’-fenestro kapon li elmetas,<br> Larĝ-apertis okulojn, rigardojn disĵetas,<br> Buŝon malfermis, kvazaŭ ĉiujn manĝi pretas;<br> Vi devenas, ke: <span class="fremda" lang="und" title="Ne-Esperanta teksto. Lingvo: nespecifita">Veto</span>!…<a class="noto" title="Ligilo al “#noto-sinjoro-tadeo-12-3”" href="#noto-sinjoro-tadeo-12-3" id="sinjoro-tadeo-12-3">*</a> kriis ĉi nobelo.<span class="m dekstre">100</span> <br> Vidu, kiel, ĉe tiu instig’ al kverelo,<br> Ĉiuj al kuirejo premiĝas el halo,<br> Eligis sabrojn; certe eksplodos batalo.</p>

 <div id="noto-sinjoro-tadeo-12-3" class="noto "> <a class="noto" href="#sinjoro-tadeo-12-3">*</a> <span class="fremda" lang="und" title="Ne-Esperanta teksto. Lingvo: nespecifita">Veto</span>, vorto latina, signifas: mi ne permesas. Ĉiu pola sendito havis rajton, se li ne aprobis la rezolucion de la sejmo, diri: “veto” kaj tiamaniere interrompi la parlamentan kunvenon. Ĉi-tiun rajton, la simbolon de persona plej alta libereco, dum tre longa tempo kuraĝis uzi neniu sendito. Fine, kiam la moroj malboniĝis, la rajto estis ofte abuzata de anarĥiaj elementoj; do ĝin forigis la Konstitucio de la tria Majo 1791. Komparu rimarkon <sup>2</sup> sur paĝo 43<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11">*</a>.</div>

 <p id="dj768">“Sed jen, maljuna pastro, tra la koridoro,<br> Alvenas en ornato: li estas prioro,<br> Kiu la Plejsanktaĵon portas el altaro;<br> Knabo, en mes-ĉemizo, tintas: cedas aro,<br> Kaŝas sabrojn, kruc-signas sin kaj genuiĝas;<br> Kie armilo sonas, pastro alturniĝas;<br> Ĉe lia ven’ silentas, paciĝas rankoroj.<span class="m dekstre">110</span> </p>

 <p id="dj769">“Aĥ! tion ne memoras vi, junaj sinjoroj!<br> Inter ar’ malkvieta, armita, nobela,<br> Ne ekzistis bezono de polic’ iela:<br> Dum floris kredo, leĝoj-estimo en koro,<br> Estis libero, ordo, bonhavo kaj gloro!<br> Laŭ dir’, en alilandoj estas, ĉe registoj,<br> Ĝendarmoj kaj konstabloj,<a class="noto" title="Ligilo al “#noto-sinjoro-tadeo-12-4”" href="#noto-sinjoro-tadeo-12-4" id="sinjoro-tadeo-12-4">*</a> divers-policistoj;<br> Sed, kie sole sabro gardas sendanĝeron,<br> Mi ne kredas, ke ĝuas ĉi landoj liberon.”</p>

 <div id="noto-sinjoro-tadeo-12-4" class="noto "> <a class="noto" href="#sinjoro-tadeo-12-4">*</a> Gardistoj de publika sendanĝereco.</div>

 <p id="dj770">Tabakujon tintigis Ĉambelan’ sinjoro<span class="m dekstre">120</span> <br> Kaj diris: “<span class="nomo" lang="und" title="Ne-Esperanta nomo. Lingvo: nespecifita">Vojski</span>, lasu moŝt’, por posta horo<br> Ĉi historiojn. Ili interesas vere;<br> Sed ni malsatas, manĝojn portigu prefere.”</p>

 <p id="dj771">Tiam <span class="nomo" lang="und" title="Ne-Esperanta nomo. Lingvo: nespecifita">Vojski</span>, bastonon ĝis al tero klinas:<br> “Ekscelenc’, vi permesu favore, mi finas<br> Tuj de niaj sejmetoj polaj lastan scenon:<br> Nova marŝal’ forlasas triumfe kunvenon<br> Sur partianoj-brakoj. Oni ĝoj-radias,<br> Ĵetas ĉapojn, malfermis buŝojn: vivu! krias.<br> Kaj tie, duaflanke, sinjor’ rifuzita,<span class="m dekstre">130</span> <br> Tut-sola, ĉapon premas al frunto medita.<br> Edzino, antaŭ domo, rezulton divenas…<br> Vee! sur ĉambristino-brakoj ŝi eksvenas<br> Malfeliĉa! nomota Ekscelenc’ ŝi estis,<br> Kaj ree, por tri jaroj, sen titolo restis!”</p>

 <p id="dj772"><span class="nomo" lang="und" title="Ne-Esperanta nomo. Lingvo: nespecifita">Vojski</span> finis priskribon, por signo eltiris<br> Bastonon; tuj lakeoj po paroj eniris,<br> Portante manĝojn: barĉon, reĝa ĉenomitan,<br> Rosolon<a class="noto" title="Ligilo al “#noto-sinjoro-tadeo-12-5”" href="#noto-sinjoro-tadeo-12-5" id="sinjoro-tadeo-12-5">*</a> malnov-polan, arte kuiritan,<br> En kiun sinjor’ <span class="nomo" lang="und" title="Ne-Esperanta nomo. Lingvo: nespecifita">Vojski</span>, laŭ strangaj sekretoj,<span class="m dekstre">140</span> <br> Enĵetis monopecon, kelkon da perletoj —<br> Sang-purigas, fortigas sanon supo tia.<br> Plu — kiu diros nomojn de manĝar’ alia!<br> Kiu scias pri tiuj nun jam ne konataj,<br> Ĉi pladoj da kontuzoj, arkasoj gelataj,<a class="noto" title="Ligilo al “#noto-sinjoro-tadeo-12-6”" href="#noto-sinjoro-tadeo-12-6" id="sinjoro-tadeo-12-6">*</a><br> Moru’-ingrediencoj, farĉoj, fegateloj,<br> Cibetoj, moskateloj, dragantoj, pruneloj;<br> Ĉi fiŝoj: salmoj sekaj, salmoj dunajecaj,<br> Huzoj, kaj kaviaroj turkaj kaj venecaj,<br> Kap-ezokoj, uln-longaj ezokoj mez-pecaj,<span class="m dekstre">150</span> <br> Pleŭronektoj, grand-karpoj, karpo delikata,<br> Kaj kuirist’-sekreto: fiŝo netranĉata,<br> Fritita ĉe la kapo, mez-pece rostita,<br> Kaj ĉe vosto, kun saŭco, ragu’ alfarita!</p>

 <div id="noto-sinjoro-tadeo-12-5" class="noto "> <a class="noto" href="#sinjoro-tadeo-12-5">*</a> Viandsupo, buljono.</div>

 <div id="noto-sinjoro-tadeo-12-6" class="noto "> <a class="noto" href="#sinjoro-tadeo-12-6">*</a> Kontuzo, speco de kolbaso, mortadelo; — arkaso, gelato el kremo kaj ovoflavo; — fegatelo (<abbr>ital.</abbr>), hepatherbo, hepataĵo; — <span class="nomo" lang="und" title="Ne-Esperanta nomo. Lingvo: nespecifita">Dunajec</span>, rivero, dekstra alfluo al Vistulo en Galicio; — veneca, Venecia.</div>

 <p id="dj773">Gastoj eĉ ne demandis pri nomoj de manĝo,<br> Nek montris intereson pri sekret’-aranĝo,<br> Ĉion kun apetito manĝis soldatara,<br> Plenigante kalikojn per vino hungara.</p>

 <p id="dj774">Dume granda servico alikoloriĝis,<a class="noto" title="Ligilo al “#noto-sinjoro-tadeo-12-7”" href="#noto-sinjoro-tadeo-12-7" id="sinjoro-tadeo-12-7">*</a><br> Senigite de neĝo, jam tute verdiĝis;<span class="m dekstre">160</span> <br> Malrapide fandiĝis, de varmo somera,<br> La malpeza, glacia ŝaŭmeto sukera,<br> Kaj aperis kaŝita fund’ al okularo:<br> Pejzaĝ’ prezentis novan sezonon de jaro.<br> Jen kolora printempo, verde ekbrilanta!<br> Ĝermas divers-grajnaro, rapide kreskanta:<br> Safran-flava tritiko movas spikon oran,<br> Sekal’ surmetis veston arĝento-koloran,<br> Poligonon prezentas ĉokolad’ artplene,<br> Piro- kaj pomo-arboj floras laŭ-ĝardene.<span class="m dekstre">170</span> </p>

 <div id="noto-sinjoro-tadeo-12-7" class="noto "> <a class="noto" href="#sinjoro-tadeo-12-7">*</a> En la <span class="num" title="">XVI</span>-a kaj en komenco de l’ <span class="num" title="">XVII</span>-a centjaro, en epoko de florantaj artoj, estis aranĝataj, eĉ de artistoj, festenoj plenaj de simboloj kaj teatraj scenoj. Dum fama festeno, donita en Romo por la papo Leono <span class="num" title="">X</span>-a (1513–21), troviĝis servico, prezentanta laŭvice la kvar jaro-sezonojn, kiu verŝajne servis kiel modelo por la Radzivilla. La tablo-kutimoj aliiĝis en Eŭropo ĉirkaŭ la mezo de l’ <span class="num" title="">XVIII</span>-a centjaro; en Polujo ili daŭris plej longe (<abbr>M.</abbr>).</div>

 <p id="dj775">Gastoj, somer-donacojn rigardante ĝue,<br> Vane petas, ke <span class="nomo" lang="und" title="Ne-Esperanta nomo. Lingvo: nespecifita">Vojski</span> ilin montru plue:<br> Servico, laŭ planeda nepra turn-reveno,<br> Ŝanĝas sezonon: ore pentrita la greno<br> Preninte ĉambro-varmon, malrapid-fandiĝas;<br> Jam flaviĝis la herboj, folioj ruĝiĝas,<br> Falas, vi dirus: vento blovetas aŭtune.<br> Fine, antaŭmomente verdaj arboj, nune,<br> Kvazaŭ en ventoj, prujnoj, ŝiriĝis ornamo,<br> Staras nudaj: bastonoj restis de cinamo,<span class="m dekstre">180</span> <br> Aŭ laŭro-folietoj, ŝajniĝintaj pino,<br> Kiun, laŭ pingloj, vestis grajnoj de kumino.</p>

 <p id="dj776">Gastoj, trinkantaj vinon, komencis ŝireti<br> Branĉojn, trunkojn, radikojn kaj ilin mordeti.<br> <span class="fremda" lang="und" title="Ne-Esperanta teksto. Lingvo: nespecifita">Pan</span> <span class="nomo" lang="und" title="Ne-Esperanta nomo. Lingvo: nespecifita">Vojski</span> ĉirkaŭiris servicon kelkfoje,<br> Rigardante la gastojn triumfe kaj ĝoje.</p>

 <p id="dj777"><span class="nomo" lang="und" title="Ne-Esperanta nomo. Lingvo: nespecifita">Henrik Dombrovski</span>, ŝajne kun miro tre granda<br> Diris: “<span class="nomo" lang="und" title="Ne-Esperanta nomo. Lingvo: nespecifita">Vojski</span>, jen estis ombraro ĥinlanda?<br> Ĉu helpis vin <span class="nomo" lang="und" title="Ne-Esperanta nomo. Lingvo: nespecifita">Pinetti</span><a class="noto" title="Ligilo al “#noto-sinjoro-tadeo-12-8”" href="#noto-sinjoro-tadeo-12-8" id="sinjoro-tadeo-12-8">*</a> kun diabloj siaj?<br> Ĝis nun en Litvo estas servicoj ĉi-tiaj?<span class="m dekstre">190</span> <br> Ĉiuj festenas laŭ la malnova kutimo?<br> Diru, ĉar mi tut-vivon pasigis trans limo”.</p>

 <div id="noto-sinjoro-tadeo-12-8" class="noto "> <a class="noto" href="#sinjoro-tadeo-12-8">*</a> <span class="nomo" lang="und" title="Ne-Esperanta nomo. Lingvo: nespecifita">Pinetti</span>, italo, ĵonglisto fama en tuta Polujo; kiam li tie gastis ne estas sciate.</div>

 <p id="dj778"><span class="nomo" lang="und" title="Ne-Esperanta nomo. Lingvo: nespecifita">Vojski</span> diris kapkline: “Ekscelenco via,<br> Generalo! ne estas tio art’ malpia!<br> Sed sole memoraĵo de festenoj famaj,<br> Kiujn donis sinjoroj en domoj iamaj,<br> Kiam feliĉ’, potenco, en Polujo regis!<br> Priskribon en ĉi-tiu librego mi legis.<br> Vi demandas, ĉu restis ĉie moro tia?<br> Domaĝe! disvastiĝas jam modo alia,<span class="m dekstre">200</span> <br> Jam sinjoridoj krias: ni luksojn ne faras,<br> Kaj ili manĝon, trinkon al gastoj avaras,<br> Avaras hungarvinon, kaj trinkas satanan,<br> Falsan vinon laŭmodan, moskvan kaj ĉampanan.<br> Poste, kartlude perdas tiom da dukatoj,<br> Ke por ili festenus cent nobeloj-fratoj…<br> Eĉ (kio koron premas, mi diros sincere,<br> Ĉambelano ĉi-tion ne prenu kolere),<br> Dum mi, el trezorejo, eligis servicon,<br> Eĉ Ĉambelano mokis min kaj ĉi kapricon!<span class="m dekstre">210</span> <br> Dirante, ke maŝino, laŭ malnova stilo,<br> Tempo-prena, simila al infan’-ludilo,<br> Ne konvenas por viroj tiel eminentaj!<br> Kaj Juĝist’: ke enuos gastoj malkontentaj;<br> Kaj tamen mi konkludas el sinjora diro,<br> Ke tio estas arto inda de admiro!<br> Mi ne scias, ĉu estos bon-okazo nova,<br> Havi tiajn dignulojn en dom’ Soplicova:<br> Mi vidas, ke festenojn konas Generalo;<br> Li akceptu ĉi libron pri festa regalo!<span class="m dekstre">220</span> <br> Ĝi taŭgos al vi bone, ĉe festen’-dispono<br> Por monarĥaro, nu, eĉ por Napoleono.<br> Sed permesu, sinjoro, mi antaŭ-dediĉe,<br> Diru, kiel mi libron akiris feliĉe.”</p>

 <p id="dj779">Ekster pordo leviĝis bruo, sonas voko<br> De multaj voĉoj: “Vivu Surpreĝeja Koko!”<br> Ar’ puŝiĝas en halon, Mateo front-iras;<br> Juĝisto lin al tablo je mano altiras<br> Kaj lokas alte, inter armea ĉefaro:<br> “Sinjor’ Mate’, li diras, malbona najbaro!<span class="m dekstre">230</span> <br> Vi venas tre malfrue, preskaŭ post tagmanĝo”.<br> “Mi manĝas frue, diris <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, por manĝo<br> Mi ne venis, algvidis min sciemo mia,<br> Rigardi deproksime al arme’ nacia.<br> Multo estus direbla — jen strangaĵo ia!<br> Min vidinte, altiris per fort’ nobelaro;<br> Vi min ĉe tabl’ sidigas — mi dankas, najbaro.”<br> Li renversis, por montri, ke manĝi ne volis,<br> Teleron fund-al-supre, kaj plu ne parolis.</p>

 <p id="dj780">“Sinjor’ <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>, diris <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, do sama<span class="m dekstre">240</span> <br> Vi estas, la sabristo Koscjuŝka, la fama<br> Mateo Vergo! konas mi vin laŭ la gloro.<br> Ĝis nun vi estas vigla, fortika sinjoro!<br> Kiom da jaroj pasis! jen, mi maljuniĝis;<br> Jen ankaŭ ĉe <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span> hararo griziĝis:<br> Vi kun junuloj povus lukti kavalire,<br> Kaj vergo, kiel iam floradas; laŭdire<br> Antaŭnelonge rusoj sentis vergo-batojn.<br> Mi tre dezirus vidi ankaŭ viajn fratojn,<br> Vidi de ĉi-Fendiloj, Raziloj, eksterojn,<span class="m dekstre">250</span> <br> De malnova Litvujo lastajn ekzemplerojn.”</p>

 <p id="dj781">“Generalo! post venko — Juĝisto ekdiris —<br> Preskaŭ ĉiuj <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>j en Duklandon iris<br> Rifuĝe, por aliĝi al pol-legiono!”<br> “Vere — respondis juna ĉef’ de eskadrono —<br> En mia kompanio estas timigilo<br> Liphara, la serĝento <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>-Verŝilo,<br> Kaj Mazuroj lin urso litvana titolas;<br> Ni lin vokos, se tion Generalo volas.”<br> Kaj leŭtenanto diris: “Mi konas soldaton,<span class="m dekstre">260</span> <br> Devenantan el Litvo, Razilo nomaton,<br> Kaj dua kun tromblono rajdas ĉe flankiroj;<a class="noto" title="Ligilo al “#noto-sinjoro-tadeo-12-9”" href="#noto-sinjoro-tadeo-12-9" id="sinjoro-tadeo-12-9">*</a><br> En ĉasist’-regimento estas grenadiroj<br> Du <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>j.”</p>

 <div id="noto-sinjoro-tadeo-12-9" class="noto "> <a class="noto" href="#sinjoro-tadeo-12-9">*</a> Tromblono, pafilo kun larĝa elflug-tubo; flankiroj, rajdista taĉmento, disigita laŭ reguloj kaj destinita por atentado kaj maltrankviligo de l’ malamiko, ankaŭ por ŝirmado de l’ ĉefa taĉmento antaŭ la malamikaj pafoj.</div>

 <p id="dj782">— “Sed volus mi pri ĉef’ ilia<br> Scii, diris <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, pri tiu Fendulo,<br> Pri kiu mirrakontis <span class="nomo" lang="und" title="Ne-Esperanta nomo. Lingvo: nespecifita">Vojski</span>, moŝto via,<br> Kvazaŭ pri antikveca iu grandegulo.”<br> “Fendilo, diris <span class="nomo" lang="und" title="Ne-Esperanta nomo. Lingvo: nespecifita">Vojski</span>, li ne ekziliĝis,<br> Sed juĝ-esploron moskvan timante, kaŝiĝis;<br> Mizerul’, dum tut-vintro, en arbaroj niaj<span class="m dekstre">270</span> <br> Vaginte, ĵus eliris. En militaj tiaj<br> Tempoj, li povus taŭgi, kavalir’! domaĝo<br> Nur, ke iom li estas premata de aĝo.<br> Sed, jen li!”</p>

 <p id="dj783"><span class="nomo" lang="und" title="Ne-Esperanta nomo. Lingvo: nespecifita">Vojski</span> geston al vestiblo faris:<br> Servistoj, kampularo, plenŝtopite, staris<br> Ĉi-tie; super kapoj, brilanta kalvaĵo,<br> Simila al plenluno, aperis subite,<br> Trifoje eliĝante el kapoj-nubaĵo:<br> Ŝlosisto klinsalutis; el amas’ puŝite,<br> Li diris:</p>

 <p id="dj784">“Kron-Hetmano! Ekscelenc’! laŭ volo:<span class="m dekstre">280</span> <br> Generalo! — ne gravas ĉi-tie titolo —<br> Jen mi, Rembajlo, venas laŭ alvoko via,<br> Kun plum-fendilo, kiu, ne pro kadro sia,<br> Nek pro surskriboj, sed pro hardo gajnis gloron,<br> Ke famo eĉ atingis Ekscelenc’-sinjoron.<br> Se ŝtal’ paroli scius, ĝi rakontus plion:<br> Por laŭdo de maljunaj brakoj dirus ion,<br> Kiuj servis fidele, longe, danke Dion,<br> Al Patrujo kaj ankaŭ Horeŝkoj sinjoroj,<br> Pri kio famo vivas ĝis nun en memoroj.<span class="m dekstre">290</span> <br> Moŝtet’! malofte tiel lerte tranĉ-pintigis<br> Skribisto plumojn, kiel ĝi kapojn forigis.<br> Longe nombri! orelojn, nazojn, sen kalkulo!<br> Kaj estas ĉi fendilo nenie fendita,<br> Pri mortigista faro, sen ia makulo:<br> Nur duelo malkaŝa, aŭ batal’ milita.<br> Foje nur! pacon donu al li Eternulo!<br> Ve! sendefendan homon forigis persono!<br> Sed, Dio min atestu, ‘<span class="fremda" lang="und" title="Ne-Esperanta teksto. Lingvo: nespecifita">pro publico bono</span>’.”</p>

 <p id="dj785">“Montru, diris <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, ridante sincere:<span class="m dekstre">300</span> <br> Plum-fendil’! ekzekuta glavego pli vere!”<br> Kaj li rigardis grandan rapiron kun miro<br> Kaj al aliaj ĉefoj montris laŭ vic-iro.<br> Ĉiuj ĝin provis; pene iu oficiro<br> Povis levi rapiron al-supre. Laŭ diro,<br> Sole <span class="nomo" lang="und" title="Ne-Esperanta nomo. Lingvo: nespecifita">Dembiński</span><a class="noto" title="Ligilo al “#noto-sinjoro-tadeo-12-10”" href="#noto-sinjoro-tadeo-12-10" id="sinjoro-tadeo-12-10">*</a>, fama pro fortika mano,<br> Levus glavon; forestis ĉi-tiu kompano.<br> Nur eskadrona ĉefo, ĉeesta <span class="nomo" lang="und" title="Ne-Esperanta nomo. Lingvo: nespecifita">Dvernicki</span>,<a class="noto" title="Ligilo al “#noto-sinjoro-tadeo-12-11”" href="#noto-sinjoro-tadeo-12-11" id="sinjoro-tadeo-12-11">*</a><br> Ankaŭ peletonestro, leŭtenant’ <span class="nomo" lang="und" title="Ne-Esperanta nomo. Lingvo: nespecifita">Ruĵicki</span>,<a class="noto" title="Ligilo al “#noto-sinjoro-tadeo-12-12”" href="#noto-sinjoro-tadeo-12-12" id="sinjoro-tadeo-12-12">*</a><br> Ĉi-tiun feran stangon eksvingi scipovis:<span class="m dekstre">310</span> <br> Tiel ĉiuj daŭrige siajn fortojn provis.</p>

 <div id="noto-sinjoro-tadeo-12-10" class="noto "> <a class="noto" href="#sinjoro-tadeo-12-10">*</a> <span class="nomo" lang="und" title="Ne-Esperanta nomo. Lingvo: nespecifita">Dembiński Henryk</span>, <abbr>nask.</abbr> 1781, generalo de pola armeo, partoprenis en Napoleonaj militoj, en pola nacia leviĝo 1830–31, kaj en hungara 1849, <abbr>mort.</abbr> 1864.</div>

 <div id="noto-sinjoro-tadeo-12-11" class="noto "> <a class="noto" href="#sinjoro-tadeo-12-11">*</a> <span class="nomo" lang="und" title="Ne-Esperanta nomo. Lingvo: nespecifita">Dwernicki Józef</span>, <abbr>nask.</abbr> 1779, servis en polaj legionoj, partoprenis en rusa milito 1812, fariĝis generalo de pola armeo 1829 kaj batalis en naciaj vicoj 1830–1831, <abbr>mort.</abbr> 1857.</div>

 <div id="noto-sinjoro-tadeo-12-12" class="noto "> <a class="noto" href="#sinjoro-tadeo-12-12">*</a> <span class="nomo" lang="und" title="Ne-Esperanta nomo. Lingvo: nespecifita">Różycki Samuel</span>, ĉefo de tria bataliono.</div>

 <p id="dj786">Sed general’ <span class="nomo" lang="und" title="Ne-Esperanta nomo. Lingvo: nespecifita">Knjazjeviĉ</span>, pola kurlandano,<a class="noto" title="Ligilo al “#noto-sinjoro-tadeo-12-13”" href="#noto-sinjoro-tadeo-12-13" id="sinjoro-tadeo-12-13">*</a><br> Plej altekreska, pruvis plejforton en mano,<br> Kaptis rapiron, levis laŭ spado facile<br> Kaj super gastoj-kapojn svingis fulme-brile,<br> De pol-skerm-artifikoj farante konstaton:<br> Kruc-arton, muelilon, kurban, tranĉan baton,<br> Ŝtel-baton, kontraŭpunktojn, tempojn de terceto<br> Li prezentis, lerninte iam ĉe kadetoj.</p>

 <div id="noto-sinjoro-tadeo-12-13" class="noto "> <a class="noto" href="#sinjoro-tadeo-12-13">*</a> La generalo <span class="nomo" lang="und" title="Ne-Esperanta nomo. Lingvo: nespecifita">Kniaziewicz</span> naskiĝis en Kurlando, kie loksidiĝis lia avo, transmigrinte el Litvo. Pri liaj meritoj vidu rimarkojn sur <abbr>p.</abbr> 32<a class="noto" title="Ligilo al “#noto-sinjoro-tadeo-1-42”" href="#noto-sinjoro-tadeo-1-42">*</a> kaj 257<a class="noto" title="Ligilo al “#noto-sinjoro-tadeo-11-3”" href="#noto-sinjoro-tadeo-11-3">*</a>.</div>

 <p id="dj787">Dum ridante li skermis, genue Sabrulo<span class="m dekstre">320</span> <br> Lin ekkaptis je kruroj, kaj kun larm-okulo<br> Post ĉiu turno ĝemis: “Bela, brava bato!<br> Generalo! ĉu estis vi konfederato?<br> Jen piko de <span class="nomo" lang="und" title="Ne-Esperanta nomo. Lingvo: nespecifita">Pulavski</span>-j!<a class="noto" title="Ligilo al “#noto-sinjoro-tadeo-12-14”" href="#noto-sinjoro-tadeo-12-14" id="sinjoro-tadeo-12-14">*</a> tiel ataketis<br> <span class="nomo" lang="und" title="Ne-Esperanta nomo. Lingvo: nespecifita">Dzjerĵanovski</span>!<a class="noto" title="Ligilo al “#noto-sinjoro-tadeo-12-15”" href="#noto-sinjoro-tadeo-12-15" id="sinjoro-tadeo-12-15">*</a> de <span class="nomo" lang="und" title="Ne-Esperanta nomo. Lingvo: nespecifita">Sava</span><a class="noto" title="Ligilo al “#noto-sinjoro-tadeo-12-16”" href="#noto-sinjoro-tadeo-12-16" id="sinjoro-tadeo-12-16">*</a> pik’! Kiu ĝustmetis<br> Vian manon? Mateo <span class="nomo" lang="und" title="Ne-Esperanta nomo. Lingvo: nespecifita">Dobĵinski</span>? Jen, mia<br> Invento, diovere! sen memlaŭdo ia:<br> Jen tranĉ’, konata sole en Sabrul’-ejeto,<br> Laŭ mia nom’, nomata ‘bato de moŝteto’.<br> Do kiu vin instruis? estas mia hako!”<span class="m dekstre">330</span> <br> Li leviĝis, skermiston ĉirkaŭi per brako.</p>

 <div id="noto-sinjoro-tadeo-12-14" class="noto "> <a class="noto" href="#sinjoro-tadeo-12-14">*</a> <span class="nomo" lang="und" title="Ne-Esperanta nomo. Lingvo: nespecifita">Puławski</span> (aŭ <span class="nomo" lang="und" title="Ne-Esperanta nomo. Lingvo: nespecifita">Pułaski</span>) <span class="nomo" lang="und" title="Ne-Esperanta nomo. Lingvo: nespecifita">Józef</span>, forminto de la Bara konfederacio (<abbr>v.</abbr> <abbr>p.</abbr> 157<a class="noto" title="Ligilo al “#noto-sinjoro-tadeo-6-28”" href="#noto-sinjoro-tadeo-6-28">*</a>, rimarkon duan) en <abbr>j.</abbr> 1768, kaj ĉef-komandanto de l’ armeo, havis du filojn: Franciskon, kiu pereis dum la konfederaciaj bataloj (1769) kaj Kazimiron, gloran heroon kaj bonegan komandanton, kiu pereis (1779) en la amerika milito pri sendependeco.</div>

 <div id="noto-sinjoro-tadeo-12-15" class="noto "> <a class="noto" href="#sinjoro-tadeo-12-15">*</a> <span class="nomo" lang="und" title="Ne-Esperanta nomo. Lingvo: nespecifita">Dzierżanowski Michał</span>, fama konfederato Bara.</div>

 <div id="noto-sinjoro-tadeo-12-16" class="noto "> <a class="noto" href="#sinjoro-tadeo-12-16">*</a> <span class="nomo" lang="und" title="Ne-Esperanta nomo. Lingvo: nespecifita">Sawa</span>, unu el plej bravaj armeestroj en la Bara konfederacio.</div>

 <p id="dj788">“Nun mi mortos trankvile! Mi trovis kompanon,<br> Kiu karese-premos mian kar-infanon;<br> Tage-nokte el brusto eliĝis sopiro:<br> Post mia morto eble rustiĝos rapiro!<br> Ĝi tamen ne rustiĝos! Generalo! peton<br> Mi havas: vi forĵetu tiun rostileton,<br> Fremdan spadeton; hontu nobelid’ tielan<br> Bastoneton, kaj prenu vi sabron nobelan!<br> Ĉi fendilon mi metas ĉe viaj piedoj,<span class="m dekstre">340</span> <br> Plejkaraĵon el miaj, en mondo, posedoj.<br> Mi estis sen edzino, estis sen infano;<br> Jen edzino kaj ido: mi el ĉirkaŭpreno<br> Mia ĝin ne ellasis, de frua mateno<br> Ĝis nokt’ karesis; dormis ĝi ĉe mia mano;<br> Kiam mi maljuniĝis, super lito mia<br> Ĝi pendis, kvazaŭ super Jud’, ordono Dia!<br> Mi volis ĝin kuŝigi en tombon kun mano;<br> Jen heredant’! — ĝi servu do al vi, Hetmano!”</p>

 <p id="dj789">General’, duon-ride, duon-emocie,<span class="m dekstre">350</span> <br> Diris: “Koleg’, vi cedas jen al mi ĉi-tie<br> Edzinon, idon; estos vi, dum resto viva,<br> Tre sola, maljun-vidvo, orfo efektiva!<br> Por kar-donac’ mi donu rekompencon kian,<br> Por dolĉigi orfecon kaj vidvecon vian?”<br> “Ĉu mi estas <span class="nomo" lang="und" title="Ne-Esperanta nomo. Lingvo: nespecifita">Cibulski</span>?<a class="noto" title="Ligilo al “#noto-sinjoro-tadeo-12-17”" href="#noto-sinjoro-tadeo-12-17" id="sinjoro-tadeo-12-17">*</a> — Ŝlosisto ekplendis —<br> Kiu al rus’, kartlude, edzinon forvendis,<br> Kiel rakontas kanto. — Por mi — jam sufiĉe,<br> Ke fendil’, antaŭ mondo, rebrilos feliĉe<br> En tia man’! — Nur havu, General’, atenton,<span class="m dekstre">360</span> <br> Kaj longan, etenditan, prenu pasamenton,<br> Kaj haku ambaŭmane, de-maldekstr-orele,<br> Tiam de kap’ ĝis ventro vi tratranĉos bele.”</p>

 <div id="noto-sinjoro-tadeo-12-17" class="noto "> <a class="noto" href="#sinjoro-tadeo-12-17">*</a> En Litvo estas konata plenda kanto pri sinjorino <span class="nomo" lang="und" title="Ne-Esperanta nomo. Lingvo: nespecifita">Cybulska</span>, kiun la edzo kartlude malgajnis al moskvulo.</div>

 <p id="dj790">Generalo, preninte fendilon, ne povis<br> Pro longeco ĝin porti; servistoj ĝin ŝovis<br> En furgonon; pri sorto — divers-opinio;<br> Neniu sciis certe tiam, nek post tio.</p>

 <p id="dj791"><span class="nomo" lang="und" title="Ne-Esperanta nomo. Lingvo: nespecifita">Dombrovski</span> al Mateo diris: “Laŭ mieno,<br> Kolego ne kontentas pro nia alveno?<br> Silentas malserene? Do ne saltas koro,<span class="m dekstre">370</span> <br> Kiam vi vidas aglojn el arĝento, oro?<br> Dum veksignal’ Koscjuŝka sonas al orelo?<br> Mi pensis, <span class="nomo" lang="und" title="Ne-Esperanta nomo. Lingvo: nespecifita">Macjek</span> estas bravuloj-modelo!<br> Se vi ne prenos sabron, ne saltos al selo,<br> Vi gaje kun kolegoj trinkos en kastelo<br> Sanon de <span class="nomo" lang="und" title="Ne-Esperanta nomo. Lingvo: nespecifita">Napoleon</span>, de Poluj’ esperojn!”</p>

 <p id="dj792"><em>“Ha! rediris Mateo, mi vidas aferojn!</em><br> Sed du agloj ne nestas kune, moŝt-sinjoro!<br> Hetmano! tre malcertas de estroj favoro!<br> Francestro — grand-heroo, sen long-vortoj iaj!<span class="m dekstre">380</span> <br> Mi memoras: <span class="nomo" lang="und" title="Ne-Esperanta nomo. Lingvo: nespecifita">Pulavski</span>j, bon-amikoj miaj,<br> Diradis, rigardante moŝton Djumurian,<a class="noto" title="Ligilo al “#noto-sinjoro-tadeo-12-18”" href="#noto-sinjoro-tadeo-12-18" id="sinjoro-tadeo-12-18">*</a><br> Ke Polujo bezonas heroon nacian,<br> Kiu estu nek franco, nek ital’, sed polo,<br> Do <span class="nomo" lang="und" title="Ne-Esperanta nomo. Lingvo: nespecifita">Jan</span> aŭ <span class="nomo" lang="und" title="Ne-Esperanta nomo. Lingvo: nespecifita">Juzef</span>, fine — eĉ <span class="nomo" lang="und" title="Ne-Esperanta nomo. Lingvo: nespecifita">Macjek</span>, laŭ volo!<br> Arme’! laŭdire pola! sed fuzilieroj,<br> Saperoj, grenadiroj kaj kanonieroj:<br> En ĉi amas’ aŭdiĝas da fremdaj titoloj<br> Pli, ol polaj! Kaj tion-ĉi komprenu poloj?<br> Ŝajne vi ankaŭ turkojn, tatarojn posedas,<span class="m dekstre">390</span> <br> Eble skismanojn, kiuj eĉ Dion ne kredas:<br> Ili vilaĝaninojn atakas, voj-baras<br> Kaj priŝtelas pasantojn, preĝej-rabon faras!<br> Francestro iras Moskvon! malproksime tio,<br> Se Lia Moŝto vojon ekiris sen Dio!…<br> Laŭ dir’, jam episkopoj anatemon metis<br> Sur lin; do…” <span class="nomo" lang="und" title="Ne-Esperanta nomo. Lingvo: nespecifita">Macjek</span> panon en supon trempetis<br> Kaj, manĝante, en mezo de vort’ eksilentis.</p>

 <div id="noto-sinjoro-tadeo-12-18" class="noto "> <a class="noto" href="#sinjoro-tadeo-12-18">*</a> <span class="nomo" lang="und" title="Ne-Esperanta nomo. Lingvo: nespecifita">Dumouriez Klaŭdio Francisko</span>, franca generalo; li partoprenis en la Bara konfederacio, kiun la franca registaro subtenis per monrimedoj kaj spertaj oficiroj.</div>

 <p id="dj793">Ĉambelan’ pri Matea parol’ ne kontentis;<br> Junular’ ekmurmuris. Juĝist’ malkomprenon<span class="m dekstre">400</span> <br> Trarompis, anoncante fianĉ-par’-alvenon.</p>

 <p id="dj794">Jen alvenis Rejento: laŭ propra deklaro;<br> Neniu lin rekonis. Ĝis nun pol-vestaro<br> Lin ornamis; nun lia fianĉin’ devigis<br> Edz-kontrakte rezigni kontuŝon kaj zonon:<a class="noto" title="Ligilo al “#noto-sinjoro-tadeo-12-19”" href="#noto-sinjoro-tadeo-12-19" id="sinjoro-tadeo-12-19">*</a><br> Do Rejent’, vol-ne-vole, france sin vestigis.<br> Frako de li forprenis animo-duonon:<br> Li paŝas rekte, kvazaŭ glutinte bastonon;<br> Kiel gru’, flank-rigardi eĉ timas Rejento;<br> Montras mien’, en kia li estas turmento,<span class="m dekstre">410</span> <br> Ne scias, kien igi la manojn ĉe l’ jako,<br> Li, gest-ŝatinto! manojn post zonon metante —<br> Mankas zon’ — sin glatumis sole sur stomako;<br> Li rimarkis eraron; kankre ruĝiĝante,<br> Ambaŭ manojn li kaŝis en poŝon de frako.<br> Li pasas kvazaŭ vergojn, inter mokantaro,<br> Hontas pro frako, kvazaŭ pro malinda faro,<br> Ĝis li ekvidis <span class="nomo" lang="und" title="Ne-Esperanta nomo. Lingvo: nespecifita">Maćk</span>on kaj ektremis time:</p>

 <div id="noto-sinjoro-tadeo-12-19" class="noto "> <a class="noto" href="#sinjoro-tadeo-12-19">*</a> La modo de alivestiĝado en francajn vestaĵojn disvastiĝis en polaj provincoj de <abbr>j.</abbr> 1800 ĝis 1812. La plej multaj junuloj alivestiĝis antaŭ edziĝo laŭ postulo de siaj fianĉinoj.</div>

 <p id="dj795">Ĝis nun Mateo vivis kun Rejent’ intime,<br> Nun rigardis lin tiel akre kaj sovaĝe,<span class="m dekstre">420</span> <br> Ke Rejent’, fariĝinte tut-pala vizaĝe,<br> Butonumi komencis sin, pensante time,<br> Ke <span class="nomo" lang="und" title="Ne-Esperanta nomo. Lingvo: nespecifita">Macjek</span> vestojn rabos per rigard’ insulta.<br> <span class="nomo" lang="und" title="Ne-Esperanta nomo. Lingvo: nespecifita">Dobĵinski</span> nur dufoje diris laŭte: “Stulta!”<br> Sed terure indignis pro Rejenta vesto,<br> Ĉar li forlasis tablon sen adiaŭ-gesto,<br> Kaj, eliĝinte, rajdis al hejmo nobela.</p>

 <p id="dj796">Kaj dume, de l’ Rejento amatino bela,<br> Telimen’, siajn ĉarmojn etendas kun brilo<br> De vesto, ĉiuparte laŭ plej moda stilo.<br> Kian robon ŝi havis, kian kap-ornamon,<span class="m dekstre">430</span> <br> Vane la plumo penus priskribi la damon.<br> Eble penik’ nur pentrus ĉi tulojn, ptifenojn,<a class="noto" title="Ligilo al “#noto-sinjoro-tadeo-12-20”" href="#noto-sinjoro-tadeo-12-20" id="sinjoro-tadeo-12-20">*</a><br> Tiujn puntojn, kaŝmirojn, perlojn kaj rubenojn,<br> Roz-vizaĝon, vivecon de rigard’-ĵetado.</p>

 <div id="noto-sinjoro-tadeo-12-20" class="noto "> <a class="noto" href="#sinjoro-tadeo-12-20">*</a> Speco de muslino.</div>

 <p id="dj797">Tuj rekonis ŝin Grafo. Pale de mirado<br> Li leviĝis kaj serĉis ĉirkaŭ si pri spado:<br> “Do estas vi! li vokis, ĉu trompas okulo?<br> Vi! ĉe mi, premas manon de alia ulo?<br> Malfidela estaĵo! anim’ nekonstanta!<br> Ĉu sub teron ne kaŝos sin frunto hontanta?<span class="m dekstre">440</span> <br> Vi tiel freŝan ĵuron vian tut-forgesis?<br> Fidemul’! ĉi rubandon porti mi ne ĉesis!<br> Sed ve! rivalon, kiu, por insulta faro,<br> Nur tra mia kadavro paŝos al altaro!”</p>

 <p id="dj798">Rejent’ tre konfuziĝis, gastoj jam ne ridas,<br> Ĉambelano rivalojn pacigi rapidas;<br> Sed flank-preninte Grafon, flustris fianĉino:<br> “Ankoraŭ mi ne estas Rejenta edzino;<br> Se vi malhelpas, diru en tia okazo,<br> Respondu tuj mallonge, Graf’, sen ĉirkaŭfrazo:<span class="m dekstre">450</span> <br> Ĉu vi ĝisnune amas min, senŝanĝa-kore,<br> Ĉu vi kun mi edziĝi pretas tuj, ĉi-hore,<br> Hodiaŭ? mi rifuzos tiam al Rejento.”<br> Grafo diris: “Virino, kun enigma sento!<br> Antaŭe vi, en sentoj, estis poezia;<br> Kaj nun al mi vi ŝajnas esti proza tia!<br> Kio estas edziĝoj viaj? ili ĉenas<br> Nur manojn; sed spiritojn ĉu ili katenas?<br> Kredu: estas deklaroj, sen amo-konfeso;<br> Estas devoj, sen ia deviĝa promeso!<span class="m dekstre">460</span> <br> Sur du finoj de tero, du koroj ardantaj,<br> Kunparolas, laŭ steloj radie tremantaj…<br> Eble pro tio tero rapidas al suno,<br> Kaj ĉiam tiel kara ĝi estas al luno,<br> Ke ili sin rigardas, plejmallonga-voje<br> Kuras al si — sed trafas sin neniufoje!”<br> “Sufiĉe! ŝi trarompis, — laŭ Dia favoro,<br> Mi ne estas planedo, sed virin’, sinjoro!<br> Mi scias reston, ĉesu babiladon vian!<br> Mi avertas: se pepos vi vorteton ian,<span class="m dekstre">470</span> <br> Por rompi la edziĝon, tiam, dio-vere,<br> Mi, kun ĉi-tiuj ungoj, alsaltos kolere<br> Kaj…” “Mi ne malpacigos la ge-feliĉulojn!”<br> Diris Graf’, kaj forturnis malŝate okulojn,<br> Kaj, por puni malindan sian amatinon,<br> Flama-kore elektis Ĉambelanidinon.</p>

 <p id="dj799"><span class="nomo" lang="und" title="Ne-Esperanta nomo. Lingvo: nespecifita">Vojski</span> junulojn ree pacigi intencis<br> Per saĝ-ekzemploj: tial rakonti komencis<br> Historion pri apro, Naliboka ĉaso,<br> Kaj kverelon de <span class="nomo" lang="und" title="Ne-Esperanta nomo. Lingvo: nespecifita">Rejtan</span> kun duko de Nasso.<a class="noto" title="Ligilo al “#noto-sinjoro-tadeo-12-21”" href="#noto-sinjoro-tadeo-12-21" id="sinjoro-tadeo-12-21">*</a><span class="m dekstre">480</span> <br> Sed gastoj, glaciaĵon manĝinte, senpere<br> Iris el halo korton, freŝiĝi aere.</p>

 <div id="noto-sinjoro-tadeo-12-21" class="noto "> <a class="noto" href="#sinjoro-tadeo-12-21">*</a> La historio pri disputo de <span class="nomo" lang="und" title="Ne-Esperanta nomo. Lingvo: nespecifita">Rejtan</span> kun duko de Nasso, kiun <span class="nomo" lang="und" title="Ne-Esperanta nomo. Lingvo: nespecifita">Vojski</span> ne rakontas ĝis fino, estas konata el la tradicio. Ni donas ĉi-tiun finon, por kontentigi la sciemon de legantoj: <span class="nomo" lang="und" title="Ne-Esperanta nomo. Lingvo: nespecifita">Rejtan</span>, kolerigite pro fanfaronado de la duko de Nasso, stariĝis apud li en mallarĝa trairejo. Ĝuste tiam grandega virapro, furiozigite de pafado kaj hundaro, ĉi-tien alkuris. <span class="nomo" lang="und" title="Ne-Esperanta nomo. Lingvo: nespecifita">Rejtan</span> elŝiras pafilon el manoj de duko, sian pafilon li ĵetas teren, kaj kaptinte ĵetponardegon kaj transdonante duan ekzempleron al la germana duko: “Nun, li diris, ni vidos, kiu pli bone svingas lancon.” La apro jam atakis, kiam <span class="nomo" lang="und" title="Ne-Esperanta nomo. Lingvo: nespecifita">Wojski Hreczecha</span>, staranta defore, per celtrafa pafo la beston mortigis. La sinjoroj komence koleris; poste ili interpaciĝis kaj rekompencis malavare <span class="nomo" lang="und" title="Ne-Esperanta nomo. Lingvo: nespecifita">Hreczecha</span>’n. (Rimarko de l’ poeto).</div>

 <p id="dj800">Kampuloj tie trinkas, post festen’, mielon;<br> Muzikistoj agordas por dancoj kapelon.<br> Oni serĉas Tadeon, kiu flanke staris<br> Kaj ion al estonta edzino deklaris:</p>

 <p id="dj801">“Zofi’! mi vin konsultu, afero tre gravas;<br> Mi demandis jam onklon, konsenton mi havas.<br> Vi scias, ke vilaĝojn mi nun ekposedas,<br> Kiujn leĝe, grav-parte, vi ankaŭ heredas.<span class="m dekstre">490</span> <br> Servut’-kampuloj estas sub regeco via:<br> Mi ne kuraĝus agi sen estrin’ ilia.<br> Nun, kiam nov-ekfloras kar-Patrujo nia,<br> Ĉu kampuloj profitu nur el ŝanĝo tia,<br> Ke ili nun ricevos alian sinjoron?<br> Vere, ili regate, ĝuas estr-favoron;<br> Post mia morto povus sin ŝanĝi reguloj:<br> Mi soldatas, ni ambaŭ estas mortemuloj;<br> Mi estas homo, timas mem propran humoron;<br> Do, pli certe, rezignos mi mian regecon,<span class="m dekstre">500</span> <br> Kaj fordonos kampulojn sub leĝo-zorgecon.<br> Mem liberaj, ni faru al kampul’ liberon,<br> En heredecon donu posedatan teron,<br> Sur kiu li naskiĝis, sin labor’-ŝvitigas,<br> Kaj el kiu li nutras ĉiujn kaj riĉigas.<br> Sed mi devas averti vin: el grundo resta,<br> Malpli-enspez’ devigos nin al viv’ modesta.<br> Mi kutimis jam ŝpari de juneco mia,<br> Sed, Zofio, vi estas magnat’-familia,<br> En ĉefurb’ vi pasigis vian junan aĝon:<span class="m dekstre">510</span> <br> Ĉu, for de l’ mond’, vi volos ekloĝi vilaĝon,<br> Nobeline?…”</p>

 <p id="dj802">Modeste respondis <span class="nomo" lang="und" title="Ne-Esperanta nomo. Lingvo: nespecifita">Zofia</span>:<br> “Mi — virino, regado ne estas do mia.<br> Vi estos mia edzo; por konsil’, sinjoro,<br> Mi — junas, sed aranĝon konsentas el koro!<br> Se vi, liberigante, malpli riĉa restos,<br> Al mia kor’, Tadeo, vi plikara estos;<br> Famili’ nekonata min ne interesis;<br> Mi, malriĉa orfino, memori ne ĉesis,<br> Ke de Soplicoj estis mi filin-igita,<span class="m dekstre">520</span> <br> Ĉe ili edukita, al edzo donita.<br> Vilaĝon mi ne timas. En urb’ infan-aĝon<br> Pasintan mi forgesis, kaj ŝatas vilaĝon.<br> Kredu al mi, ke miaj kokoj, kokinetoj,<br> Min ĉiam pli amuzis, ol ĉi Petr-urbetoj.<br> Urbo min enuigas; al homoj, distraĵoj,<br> Se iam mi sopiris, estis infanaĵoj.<br> En Vilno min konvinkis vintro pasigita,<br> Ke por vilaĝa vivo mi estas naskita:<br> Dum baloj mi sopiris al dom’ Soplicana,<span class="m dekstre">530</span> <br> Kaj laboron ne timas junulino sana.<br> Mi jam ŝlosilojn portas, trotetas utile;<br> Vi vidos, ke mastrumon mi lernos facile!”</p>

 <p id="dj803">Kiam Zonjo ĉi lastajn parolojn eldiris,<br> Gervazo malserene, mirante, aliris:<br> “Jam de Juĝist’ mi aŭdis pri libero tuton!<br> Sed mi ne scias, kiel ĝi tuŝas servuton?<br> Mi timas, tio estos fremd-modo! Libero<br> Ja ne estas kampula, sed nobel’-afero!<br> Vere, ke ni devenas ĉiuj de Adamo:<span class="m dekstre">540</span> <br> Sed mi aŭdis, kampuloj devenas de Ĥamo,<br> La judoj de Jafeto, nobeloj de Semo,<br> Do ni, pli aĝaj, regas ambaŭn, jen sistemo!<br> Nu, alie instruas prepost’ Soplicova…<br> Li diras: tio estis Testament’ Malnova,<br> Sed, kiam Krist’, devene reĝo multe-pova,<br> Inter judoj naskiĝis, en kampula stalo,<br> Li jam pacigis ĉiujn klasojn per egalo. —<br> Estu tiel, se esti ne povas alio!<br> Precipe, ke mi aŭdas: Ekscelenc’ Zofio,<span class="m dekstre">550</span> <br> Mia Estrino, ankaŭ konsentas pri ĉio.<br> Mi obeu, jam regas ŝia opinio.<br> Nur averto: liberon havu kampularo,<br> Ne vanan, vortan, kiel dum rego de caro,<br> Kiam moŝt’ <span class="nomo" lang="und" title="Ne-Esperanta nomo. Lingvo: nespecifita">Karp</span> kampulojn siajn liberigis,<br> Kaj car-impost’ trioble ilin malsatigis.<a class="noto" title="Ligilo al “#noto-sinjoro-tadeo-12-22”" href="#noto-sinjoro-tadeo-12-22" id="sinjoro-tadeo-12-22">*</a><br> Mi konsilas: kampulojn, laŭ malnova moro,<br> Ni nobeligu, donu al ili blazonojn:<br> Estrin’ al kelk vilaĝoj donos Kapr-duonojn,<br> Al aliaj Lelivojn Soplica sinjoro.<span class="m dekstre">560</span> <br> Tiam Sabrul’ rekonos kampul’-egalecon,<br> Kiam kampul’ ricevos blazon’-nobelecon.<br> Sejm’ konfirmos.</p>

 <div id="noto-sinjoro-tadeo-12-22" class="noto "> <a class="noto" href="#sinjoro-tadeo-12-22">*</a> La rusa registaro ne rekonis liberajn homojn, krom nobeloj. Kampuloj, liberigitaj de l’ posedanto, estis tuj enskribitaj en registrojn de caraj apanaĝaj bienoj, kaj anstataŭ servutaĵo devis pagi pligrandigitan imposton. Sciate estas, ke en <abbr>j.</abbr> 1818 la bienularo de la Vilna gubernio decidis dum sejmeto projekton, liberigi ĉiujn servutulojn kaj tiu-cele elektis delegitaron al la caro; sed la Registaro ordonis neniigi la projekton kaj neniam plu ĝin rememorigi. Ne ekzistis alia maniero liberigi homon, ol adopti lin al nobela familio. Tiamaniere nobeliĝis multaj dank’ al sinjora favoro aŭ por pagita mono. (<abbr>A. M.</abbr>).</div>

 <p id="dj804">“Kaj edzo ne timu pro tio,<br> Ke lin tre malriĉigos grundoj-cedo: — Dio<br> Ne donos, ke manetojn de dignul’-filino<br> Trolacigu laboro de doma mastrino.<br> Estas rimed’. — Mi konas keston en kastelo,<br> Kun Horeŝka surtabla manĝilar’, en kelo;<br> Krom tio estas ringoj, kanakoj, maneloj,<a class="noto" title="Ligilo al “#noto-sinjoro-tadeo-12-23”" href="#noto-sinjoro-tadeo-12-23" id="sinjoro-tadeo-12-23">*</a><br> Riĉaj tufoj, jungaĵoj, belaj karabeloj.<span class="m dekstre">570</span> <br> Kion tere-kaŝita trezorej’ entenas,<br> Herede al Estrino Zofi’ apartenas;<br> Mi en kastel’ ĝin gardis per atent-okuloj,<br> Kontraŭ moskvuloj, ankaŭ — Soplicoj moŝtuloj.<br> Krom tio, mia propra taler’-sako plenas:<br> El servo kaj sinjoraj donoj kolektita.<br> Mi pensis, kiam estos kastel’ redonita,<br> Ĝiajn murojn ripari por ĉi-tiu mono;<br> Nun ĝi al nov-gemastroj taŭgos en bezono; —<br> Tial mi transloĝiĝos al Soplic’ Sinjoro,<span class="m dekstre">580</span> <br> Kaj manĝos, ĉe l’ Estrino, panon de favoro.<br> Ĉe lulil’ de Horeŝka generaci’ tria,<br> Mi skerm-ekzercos idon de l’ Estrino mia,<br> Se estos fil’ — li estos, ĉar sonas armiloj,<br> Kaj ĉiam, en milita temp’, naskiĝas filoj.”</p>

 <div id="noto-sinjoro-tadeo-12-23" class="noto "> <a class="noto" href="#sinjoro-tadeo-12-23">*</a> Kanako (<abbr>tatar.</abbr>), virina kol-ornamo, inkrustita per juveloj; — manelo, braceleto (france <span class="fremda" lang="und" title="Ne-Esperanta teksto. Lingvo: nespecifita">manille</span>).</div>

 <p id="dj805">Apenaŭ lastajn vortojn eldiris Gervazo,<br> Kiam, per gravaj paŝoj, aliris Protazo,<br> Salutis, el kontuŝa poŝ’ panegiregon<br> Trifolian eligis kaj komencis legon.<br> Juna suboficiro rime ĝin komponis:<span class="m dekstre">590</span> <br> Lin iam, en ĉefurbo, odoj fame-kronis,<br> Poste, en uniformo, plue beletristo<br> Faris versojn. — Jam tricent tralegis Vokisto,<br> Ĝis loko: “Ho vi, kies ĉarmoj vekas sentojn<br> De dolora ĝojeco kaj ĝuajn turmentojn!<br> Se Bellon’-vicon<a class="noto" title="Ligilo al “#noto-sinjoro-tadeo-12-24”" href="#noto-sinjoro-tadeo-12-24" id="sinjoro-tadeo-12-24">*</a> trafos rigard’ via milda,<br> Rompiĝos ĵet-ponardoj, krevos lado ŝilda!<br> Per Himen’ venku Marson, ĉe hidro kruela<br> De malpac’, frunt-viperojn ŝiru mano bela!…”<br> Tadeo kaj Zofio manplaŭdis konstante,<span class="m dekstre">600</span> <br> Kvazaŭ laŭde, sed vere, aŭdi ne volante.<br> Pastro, laŭ vol’ Juĝista, jam sur tablo staris<br> Kaj de Tade’ liberon al popol’ deklaris.</p>

 <div id="noto-sinjoro-tadeo-12-24" class="noto "> <a class="noto" href="#sinjoro-tadeo-12-24">*</a> <span class="nomo" lang="und" title="Ne-Esperanta nomo. Lingvo: nespecifita">Bellona</span>, ĉe antikvaj Romanoj diino de milito.</div>

 <p id="dj806">Apenaŭ ĝoj-novaĵon aŭdis vilaĝanoj,<br> Saltis al Sinjorido, al Estrino-manoj,<br> Ekkriante kun larmoj: “Gesinjoroj-sanon!”<br> Tadeo kriis: “Sanon de kuncivitanoj,<br> Liberaj kaj egalaj — Poloj!” — “Popol’-sanon!”<br> Diris <span class="nomo" lang="und" title="Ne-Esperanta nomo. Lingvo: nespecifita">Dombrovski</span>; kriis popolo: “Hetmanoj,<br> Arme’, popolo, vivu! vivu ĉiuj klasoj!”<span class="m dekstre">610</span> <br> Alterne tondris voĉoj mil, kaj tintis glasoj.</p>

 <p id="dj807">Sole <span class="nomo" lang="und" title="Ne-Esperanta nomo. Lingvo: nespecifita">Buĥman</span> ne ĝojis; li laŭdis projekton,<br> Sed dezirus antaŭe malgrandan korekton:<br> Oni faru laŭleĝe komisi’-elekton,<br> Kiu —</p>

 <p id="dj808">Manko de tempo malhelpis, domaĝe,<br> Plenumi, kion <span class="nomo" lang="und" title="Ne-Esperanta nomo. Lingvo: nespecifita">Buĥman</span> konsilis tre saĝe;<br> Sur kastel-korto staris jam pare estrinoj,<br> Oficiroj, soldatoj kun vilaĝaninoj.<br> Polonezon! ekkriis ĥore tut-publiko:<br> Oficiroj alvenas kun arme’-muziko;<span class="m dekstre">620</span> <br> Sed Juĝisto al Ĉefo flustris en orelon:<br> “Ordonu moŝt’ ankoraŭ haltigi kapelon.<br> Sciate, fianĉiĝon festas nevo mia,<br> Kaj ĉe ni malnov-moro regas familia,<br> Ke kun vilaĝ-muziko solenojn ni festas.<br> Violonist’, fajfisto, cimbalist’ jen estas,<br> Bon-ludistoj; indignas jam violonisto<br> Kaj kapkline petegas per okul’ fajfisto:<br> Se mi ilin forigos, ploros mizeruloj;<br> Laŭ alia muziko ne saltas kampuloj;<span class="m dekstre">630</span> <br> Do ĉi-tiu komencu; distriĝu popolo!<br> Poste ni ĝuos vian muzikon laŭ volo.”</p>

 <p id="dj809">Violonist’, manikon de l’ vest’ reŝovinte,<br> Prenilon fort-kunpremis; mentonon metinte<br> Ĉe apogil’, kurigis arĉon laŭ ĉevalo.<br> Sakfajfistoj, apude, je tiu signalo,<br> Kvazaŭ flugil’-batante, ofte ŝultrojn movas,<br> El aer-plenaj vangoj en sakojn spir-blovas;<br> Vi pensus: en aeron forflugos la paro,<br> Simila al plenvanga Borea idaro.<a class="noto" title="Ligilo al “#noto-sinjoro-tadeo-12-25”" href="#noto-sinjoro-tadeo-12-25" id="sinjoro-tadeo-12-25">*</a><span class="m dekstre">640</span> <br> Mankis cimbalo.</p>

 <div id="noto-sinjoro-tadeo-12-25" class="noto "> <a class="noto" href="#sinjoro-tadeo-12-25">*</a> <span class="nomo" lang="und" title="Ne-Esperanta nomo. Lingvo: nespecifita">Boreas</span>, ĉe antikvaj Grekoj, norda vento kaj ĝia personigo.</div>

 <p id="dj810">Multaj estis cimbalistoj,<br> Sed ne kuraĝis ludi ĉe <span class="nomo" lang="und" title="Ne-Esperanta nomo. Lingvo: nespecifita">Jankjel</span> ludistoj.<br> (<span class="nomo" lang="und" title="Ne-Esperanta nomo. Lingvo: nespecifita">Jankjel</span>, dum tuta vintro, for-estadis ie,<br> Nun li, kun ĉefa stabo, aperis ĉi-tie).<br> Sciante, ke neniu, sur ĉi instrumento,<br> Egalas lin laŭ lerto, gusto kaj talento,<br> Oni petas lin ludi, kun cimbal’ aliras.<br> Jud’ rifuzas: ke manoj krudiĝis, li diras,<br> Li forgesis, sin ĝenas, sinjorojn hontante;<br> Kapkline li foriras. <span class="nomo" lang="und" title="Ne-Esperanta nomo. Lingvo: nespecifita">Zosja</span>, ĝin vidante,<span class="m dekstre">650</span> <br> Alkuras lin kaj donas, sur blanka manplato,<br> Stangetojn, kiujn uzas majstr’ en kordobato,<br> Per dua, ŝi glatumas lin je barb’ grizhara<br> Kaj riverence diras: “Ludu, <span class="nomo" lang="und" title="Ne-Esperanta nomo. Lingvo: nespecifita">Jankjel</span> kara!<br> Ludu <span class="nomo" lang="und" title="Ne-Esperanta nomo. Lingvo: nespecifita">Jankjel</span>, jen estas mia fianĉiĝo!<br> Vi promesis ja ludi ĉe mia edziĝo?”</p>

 <p id="dj811"><span class="nomo" lang="und" title="Ne-Esperanta nomo. Lingvo: nespecifita">Jankjel</span> Zonjon tre amis; do li, kun komplezo<br> Barbon konsente klinas; gvidite al mezo,<br> Li sidiĝas, cimbalon metas surgenue,<br> Kaj rigardas ĝin tiel fiere kaj ĝue,<span class="m dekstre">660</span> <br> Kiele veterano, ĉe servo-alvoko,<br> Kiam nepoj glavegon tiras el mur-hoko;<br> Avo ridas: ĝin longe ne uzis kompano,<br> Sed sentas, ke armilon lerte svingos mano.</p>

 <p id="dj812">Ĉe cimbal’ du lernantoj ekgenuas dume,<br> Agordas nove kordojn, provas ilin zume;<br> <span class="nomo" lang="und" title="Ne-Esperanta nomo. Lingvo: nespecifita">Jankjel</span>, duonferminte okulojn, silentas,<br> Kun senmovaj stangetoj en fingroj, atentas.</p>

 <p id="dj813">Li ekludis, per takto triumfa batante,<br> Poste pli dense, kvazaŭ pluvege, hakante:<span class="m dekstre">670</span> <br> Ĉiuj miras. — Li faris nur ludo-provetojn,<br> Ĉar li haltis kaj supren levis du stangetojn.</p>

 <p id="dj814">Li ludas. Jam stangetoj tremas per ektuŝo,<br> Kvazaŭ sonigus kordon flugilo de muŝo,<br> Mallaŭtan, pen-aŭdeblan zumon ĝi elsendas.<br> Majstro ĉiel-rigardas, inspiron atendas.<br> Li desupre cimbalon per okul’ mezuris,<br> Levis manojn, faligis; stangetoj ekkuris:<br> Ekmiris la aŭdantoj. —</p>

 <p id="dj815">Jen, sono kordara<br> Ektondris, kvazaŭ tuta kapel’ janiĉara,<a class="noto" title="Ligilo al “#noto-sinjoro-tadeo-12-26”" href="#noto-sinjoro-tadeo-12-26" id="sinjoro-tadeo-12-26">*</a><span class="m dekstre">680</span> <br> Kun ŝalmetoj, tintiloj, tambureto-sonoj;<br> Tria-Maj’-polonezo bruas!…<a class="noto" title="Ligilo al “#noto-sinjoro-tadeo-12-27”" href="#noto-sinjoro-tadeo-12-27" id="sinjoro-tadeo-12-27">*</a> Saltaj tonoj<br> Per ĝojo spiras; ĝojon aŭdosento ĝuas;<br> Knabinoj volas danci, knaboj piedbruas;<br> Sed maljunuloj revas pri pasinta dato,<br> Pri jar’ feliĉa, kiam senditoj, senato,<br> Post tago Tria-Maja, en urbdoma halo,<br> Reĝon naci’-konsentan festis per regalo,<br> Kiam dancantoj kantis: “Vivu reĝo kara!<br> Vivu Sejmo,<a class="noto" title="Ligilo al “#noto-sinjoro-tadeo-12-28”" href="#noto-sinjoro-tadeo-12-28" id="sinjoro-tadeo-12-28">*</a> Nacio la ĉiuklasara!”<span class="m dekstre">690</span> </p>

 <div id="noto-sinjoro-tadeo-12-26" class="noto "> <a class="noto" href="#sinjoro-tadeo-12-26">*</a> Janiĉara aŭ turka muziko distingiĝas per multaj tintantaj kaj tamburantaj instrumentoj.</div>

 <div id="noto-sinjoro-tadeo-12-27" class="noto "> <a class="noto" href="#sinjoro-tadeo-12-27">*</a> La tria de Majo (1791), dato de la fama konstitucio bonege reforminta la regnon de Polujo. (Komparu rimarkon <sup>2</sup> sur paĝo 43<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11">*</a>).</div>

 <div id="noto-sinjoro-tadeo-12-28" class="noto "> <a class="noto" href="#sinjoro-tadeo-12-28">*</a> Pola parlamento.</div>

 <p id="dj816">Majstro taktojn akcelas kaj tonojn fortigas;<br> Ĵus, fals-akorde, sonas siblo de serpento,<br> Aŭ grinc’ de fer’ sur vitro: ĉiujn frost’ tremigas<br> Kaj la ĝojon konfuzis terur’-antaŭsento.<br> Malĝoje, timoplene, dubas aŭdantaro:<br> Instrument’-falsagordo? muzikist’-eraro?<br> Ne eraras la majstro! Li frapas intence<br> Tiun perfidan kordon, melodi’-atence,<br> Ĉiam pli laŭte taŭzas akordon koleran,<br> Kontraŭ konkordo de la tonoj konfederan,<span class="m dekstre">700</span> <br> Ĝis Ŝlosist’, kompreninte de majstro kapricon,<br> Kovris per man’ vizaĝon sian, kaj terure<br> Ekkriis: “Ve! mi konas voĉon! Targovicon!”<a class="noto" title="Ligilo al “#noto-sinjoro-tadeo-12-29”" href="#noto-sinjoro-tadeo-12-29" id="sinjoro-tadeo-12-29">*</a><br> Kaj tuj, fajfante, krevis kord’ malbon-aŭgure…</p>

 <div id="noto-sinjoro-tadeo-12-29" class="noto "> <a class="noto" href="#sinjoro-tadeo-12-29">*</a> Pri la ribela Targovica konfederacio legu rimarkon sur paĝo 43<a class="noto" title="Ligilo al “#noto-sinjoro-tadeo-2-11”" href="#noto-sinjoro-tadeo-2-11">*</a>.</div>

 <p id="dj817">Majstro kuras al primoj, ŝiras takt-mezure,<br> Forlasas primojn, kuras stangetoj al basoj:<br> Aŭdiĝas mil’ da ĉiam pli laŭtaj frakasoj,<br> Marŝ-takt’, milit’, atako, sturm’! pafado! — Sonis<br> Infanoj-ĝem’, patrinoj-plor’… Li tiel donis<br> Perfekte sturm-teruron, ke virinoj tremis,<br> Al si, kun larm’ dolora, re-memorigante<span class="m dekstre">710</span> <br> <span class="nomo" lang="und" title="Ne-Esperanta nomo. Lingvo: nespecifita">Praga</span>-masakron,<a class="noto" title="Ligilo al “#noto-sinjoro-tadeo-12-30”" href="#noto-sinjoro-tadeo-12-30" id="sinjoro-tadeo-12-30">*</a> — ploris ĝin rakontoj kante —<br> Kontentaj, ke li fine per kordoj ekĝemis,<br> Voĉojn sufokis, kvazaŭ en teron bat-premis.</p>

 <div id="noto-sinjoro-tadeo-12-30" class="noto "> <a class="noto" href="#sinjoro-tadeo-12-30">*</a> <span class="nomo" lang="und" title="Ne-Esperanta nomo. Lingvo: nespecifita">Praga</span>, antaŭurbo de Varsovio. En <abbr>j.</abbr> 1794 la rusa generalo <span class="nomo" lang="und" title="Ne-Esperanta nomo. Lingvo: nespecifita">Suvorov</span> forbruligis ĝin kaj buĉis la tutan loĝantaron. Komparu rimarkon sur <abbr>p.</abbr> 21<a class="noto" title="Ligilo al “#noto-sinjoro-tadeo-1-27”" href="#noto-sinjoro-tadeo-1-27">*</a>.</div>

 <p id="dj818">Apenaŭ aŭdantaro eliris el miroj,<br> Ree muzik’ alia: unue zum-spiroj,<br> Delikataj, mallaŭtaj; ĝemas kelk kordetoj,<br> Kiel muŝoj ŝiriĝas el arane’-retoj…<br> Sed kordoj plimultiĝas: Diskurintaj tonoj<br> Kuniĝas, sin akordaj ligas legionoj,<br> <em>Kaj jam laŭtakte marŝas harmoniaj sonoj.</em><span class="m dekstre">720</span> <br> Formiĝas la malĝoja melodio kanta:<br> Pri soldato senhejma, tra l’ arbar’ vaganta,<br> Mizeron kaj malsaton ofte suferanta;<br> Li falas fine apud fidela ĉevalo,<br> Kiu por li la tombon fosas per huf-ŝtalo.<br> Kant’ malnova, al pola arme’ sonas kare!<br> Rekonis ĝin soldatoj, kolektiĝas are<br> Ĉirkaŭ majstro, aŭskultas, vidas rememore<br> La tempon, kiam apud Patruj’-tombo, plore<br> Ili kantis la kanton kaj en mondon iris,<a class="noto" title="Ligilo al “#noto-sinjoro-tadeo-12-31”" href="#noto-sinjoro-tadeo-12-31" id="sinjoro-tadeo-12-31">*</a><span class="m dekstre">730</span> <br> Kaj poste multejara migrado sin tiris<br> Tra sabl’ varmega, frosto, maroj, kontinentoj,<br> Kie ilin en tendo, inter fremdaj gentoj,<br> Ĝojigis kaj kortuŝis ĉi kanto multfoje.<br> Medite, ili klinis la kapojn malĝoje,</p>

 <div id="noto-sinjoro-tadeo-12-31" class="noto "> <a class="noto" href="#sinjoro-tadeo-12-31">*</a> Post la tria dispartigo de Polujo (1795) polaj soldatoj elmigris el la patrujo kaj la generalo <span class="nomo" lang="und" title="Ne-Esperanta nomo. Lingvo: nespecifita">Dombrovski</span> formis el ili la polajn legionojn, kiuj batalis heroe en diversaj landoj kaj terpartoj por Napoleono. Komparu <abbr>rim.</abbr> <sup>2</sup> <abbr>p.</abbr> 32<a class="noto" title="Ligilo al “#noto-sinjoro-tadeo-1-42”" href="#noto-sinjoro-tadeo-1-42">*</a>.</div>

 <p id="dj819">Sed baldaŭ ilin levis: tonojn majstr’ altigas,<br> Streĉas, la taktojn ŝanĝas, alion sciigas.<br> Ree desupre kordojn li okul’-mezuris,<br> Kunigis ambaŭ manojn, stangetoj ekkuris:<br> Li batis tiel arte kaj tiel potence,<span class="m dekstre">740</span> <br> Ke kordoj eksonoris trumpetar’-parence,<br> Trumpetar’-blove kanton konatan rekreis,<br> Triumf-marŝon: “Ankoraŭ Poluj’ ne pereis!<a class="noto" title="Ligilo al “#noto-sinjoro-tadeo-12-32”" href="#noto-sinjoro-tadeo-12-32" id="sinjoro-tadeo-12-32">*</a><br> Marŝ’, <span class="nomo" lang="und" title="Ne-Esperanta nomo. Lingvo: nespecifita">Dombrovski</span>, Polujon!” Kaj ĉiuj manplaŭdis,<br> Kaj ĉiuj “Marŝ’, <span class="nomo" lang="und" title="Ne-Esperanta nomo. Lingvo: nespecifita">Dombrovski</span>!” tutĥore aplaŭdis!</p>

 <div id="noto-sinjoro-tadeo-12-32" class="noto "> <a class="noto" href="#sinjoro-tadeo-12-32">*</a> Kanto de la legionoj en Italujo; ĝi fariĝis poste kaj estas ĝis nun pola nacia himno. Komparu rimarkon sur <abbr>p.</abbr> 8<a class="noto" title="Ligilo al “#noto-sinjoro-tadeo-1-9”" href="#noto-sinjoro-tadeo-1-9">*</a>.</div>

 <p id="dj820">Muzikist’ sian kanton kvazaŭ mem ekmiris:<br> Li faligis stangetojn, manojn supren-tiris;<br> Levita barbo grave flugpendis; el kapo<br> Defalis sur la ŝultrojn lia vulpa ĉapo.<br> Sur vangoj brilis rondoj de stranga ruĝeco,<span class="m dekstre">750</span> <br> En okul’ spirit-plena, ardis la juneco.<br> Kiam sin al <span class="nomo" lang="und" title="Ne-Esperanta nomo. Lingvo: nespecifita">Dombrovski</span> turnis maljunulo,<br> Larmoj el mankovrita ekfluis okulo:<br> “Generalo! li diris, longe Litvo nia<br> Vin atendadis, kiel ni Judoj Mesian…<br> Vin delonge profetis, al popol’ fidela,<br> Kantistoj… vin miraklo<a class="noto" title="Ligilo al “#noto-sinjoro-tadeo-12-33”" href="#noto-sinjoro-tadeo-12-33" id="sinjoro-tadeo-12-33">*</a> anoncis ĉiela…<br> Vivu, ho nia!…” Ploris li dum la parolo:<br> Jud’ honesta Patrujon amis kiel Polo!<br> <span class="nomo" lang="und" title="Ne-Esperanta nomo. Lingvo: nespecifita">Dombrovski</span> donis manon al li, dank-favore;<span class="m dekstre">760</span> <br> Li, ĉapon depreninte, kisis manon kore.</p>

 <div id="noto-sinjoro-tadeo-12-33" class="noto "> <a class="noto" href="#sinjoro-tadeo-12-33">*</a> Kometo en <abbr>j.</abbr> 1811. Komparu <abbr>p.</abbr> 183<a class="noto" title="Ligilo al “#sinjoro-tadeo-8-109”" href="#sinjoro-tadeo-8-109">*</a> <abbr>v.</abbr> 109 kaj pluajn.</div>

 <p id="dj821">Polonezon komenci Ĉambelano iras:<br> Manikojn de l’ kontuŝo<a class="noto" title="Ligilo al “#noto-sinjoro-tadeo-12-34”" href="#noto-sinjoro-tadeo-12-34" id="sinjoro-tadeo-12-34">*</a> li iom retiras,<br> Donas manon al Zonjo, ektordas lipharon,<br> Kaj ĝentile invitas en unuan paron.<br> Post Ĉambelano vice la paroj ariĝas;<br> Signalvorto! li gvidas, danco komenciĝas:</p>

 <div id="noto-sinjoro-tadeo-12-34" class="noto "> <a class="noto" href="#sinjoro-tadeo-12-34">*</a> Legu rimarkon sur <abbr>p.</abbr> 12<a class="noto" title="Ligilo al “#noto-sinjoro-tadeo-1-13”" href="#noto-sinjoro-tadeo-1-13">*</a>.</div>

 <p id="dj822">Sur herbokovro brilas ruĝaj botoj hele,<br> Lumas or-teksa zono, fulmas karabele;<a class="noto" title="Ligilo al “#noto-sinjoro-tadeo-12-35”" href="#noto-sinjoro-tadeo-12-35" id="sinjoro-tadeo-12-35">*</a><br> Li paŝas malrapide, kvazaŭ ne atentas,<span class="m dekstre">770</span> <br> Sed ĉiu paŝo, movo, fidele prezentas,<br> Kion ĵus la dancanto pripensas aŭ sentas.<br> Li haltis — por demandi sian sinjorinon;<br> Por flustri en orelon — li faras kapklinon;<br> Ŝi deturnas la kapon, aŭskulti sin ĝenas;<br> Li humile kliniĝas kaj ĉapon deprenas,<br> Ŝi favore rigardas, sed plue silentas;<br> Li malakcelas paŝon, rigardon atentas.<br> Kontente pri respondo, li dankas ekride,<br> Kaj, mokante rivalojn, paŝas pli rapide.<span class="m dekstre">780</span> <br> Sian ardeo-pluman, konfederan ĉapon<a class="noto" title="Ligilo al “#noto-sinjoro-tadeo-12-36”" href="#noto-sinjoro-tadeo-12-36" id="sinjoro-tadeo-12-36">*</a><br> Li pendigis sur frunto, lerte skuis kapon<br> Kaj kovris ĝin deflanke, ektordis lipharon<br> Kaj paŝas, sekvigante envieman aron.<br> Li volus kun estrino foriĝi facile,<br> Do li haltas, kaj, manon levante ĝentile,<br> Ke oni preterpasu, petas plej humile.<br> Iam li lerte celas al flanka eliĝo,<br> Ŝanĝas vojon, por trompi aron de kunuloj;<br> Sed lin, rapidapaŝe, sekvas trudemuloj<span class="m dekstre">790</span> <br> Kaj ĉirkaŭe envolvas per danca turniĝo;<br> Do li sur sabron metas la manon kolere,<br> Kvazaŭ: “Ve, enviuloj!” li dirus fiere,<br> Kaj provoke li paŝas rekte en la aron:<br> Dancantoj ne kuraĝas pluan kontraŭstaron,<br> Cedas, kaj, batal-ordon formante alie,<br> Postkuras lin denove.</p>

 <div id="noto-sinjoro-tadeo-12-35" class="noto "> <a class="noto" href="#sinjoro-tadeo-12-35">*</a> Karabelo, kurba sabro; <abbr>komp.</abbr> <abbr>rim.</abbr> <abbr>p.</abbr> 44<a class="noto" title="Ligilo al “#noto-sinjoro-tadeo-2-13”" href="#noto-sinjoro-tadeo-2-13">*</a>.</div>

 <div id="noto-sinjoro-tadeo-12-36" class="noto "> <a class="noto" href="#sinjoro-tadeo-12-36">*</a> <span class="fremda" lang="und" title="Ne-Esperanta teksto. Lingvo: nespecifita">Konfederatka</span>, vidu <abbr>rim.</abbr> <abbr>p.</abbr> 141<a class="noto" title="Ligilo al “#noto-sinjoro-tadeo-5-22”" href="#noto-sinjoro-tadeo-5-22">*</a>.</div>

 <p id="dj823">Krioj sonas ĉie:<br> “Ho, rigardu junuloj! Jen, vi eble vidas<br> La lastan, kiu tiel polonezon gvidas!”</p>

 <p id="dj824">Iris paroj post paroj, bruoplene, ĝoje;<span class="m dekstre">800</span> <br> La rondo sin distordas, kunvolvas refoje<br> En mil volvaĵojn, kiel serpento giganta;<br> Flagras diverskolore, kiel skvam’ brilanta:<br> Belvestoj sinjorinaj, sinjoraj, soldataj,<br> El orient’ oritaj de suno-radioj,<br> Kaj, de malhela herba fono, refleksataj.<br> Bruas danco, muziko, plaŭdoj, vivukrioj!</p>

 <p id="dj825">Nur kaporal’ <span class="nomo" lang="und" title="Ne-Esperanta nomo. Lingvo: nespecifita">Dobĵinski-Sak</span>, li nek atentas<br> La kapelon, nek dancas, nek li ĝojon sentas;<br> Li staras malserene, manojn dorse-metis,<span class="m dekstre">810</span> <br> Pensas, kiel li Zonjon iam svat-koketis:<br> Por ŝi alportis florojn, el nestoj birdetojn,<br> Faris orelo-ringojn kaj plektis korbetojn…<br> Sendankulin’! Donacojn li vane oferis!<br> Kvankam ŝi lin evitis, kaj patro koleris,<br> Li tamen!… kiomfoje sur barilo sidis,<br> Ĝis, fine, tra fenestroj, li Zonjon ekvidis.<br> El kanab’ li spionis, kiel ŝi bedaron<br> Sarkis, kukumojn ŝiris, nutris kokidaron.<br> Sendank’!… Li klinis kapon; fine, ekfajfinte<span class="m dekstre">820</span> <br> Mazurkon, sur orelojn kaskedon preminte,<br> Li foriris en tendon, al kanona gardo,<br> Distriĝi kun soldatoj per karta hazardo,<br> Kaj trinki el kaliko ĉagren’-dolĉiganta.<br> Tiel estis, por Zonjo, <span class="nomo" lang="und" title="Ne-Esperanta nomo. Lingvo: nespecifita">Dobĵinski</span> konstanta.</p>

 <p id="dj826">Ŝi dancas gaje, kvankam en unua paro,<br> Malproksime apenaŭ videbla al aro.<br> Sur la herba vastaĵo, en verda robeto,<br> Girlande-ornamita, en flora kroneto,<br> Ŝi flugas, nevidebla, regas danc-turniron,<span class="m dekstre">830</span> <br> Kiel anĝel’ de noktaj steloj rondo-iron.<br> Kie ŝi estas? diras okuloj turnitaj,<br> Kaj brakoj, interpreme, al ŝi etenditaj.<br> Resti ĉe Zonjo, vane Ĉambelano celis:<br> Jam lin, el gvido-paro, enviuloj pelis.<br> La feliĉa <span class="nomo" lang="und" title="Ne-Esperanta nomo. Lingvo: nespecifita">Dombrovski</span> ne longe ŝin gvidis:<br> Li cedis ŝin al dua; tria alrapidis;<br> Ankaŭ tiu foriris, same reŝovita;<br> Ĝis, laŭvice, renkontis Zonjo lacigita<br> Tadeuŝon: Do, pluan ŝanĝadon timante,<span class="m dekstre">840</span> <br> Ŝi finis dancojn, resti jam kun li volante,<br> Iris verŝi kalikojn ĉe tablo festena.</p>

 <p id="dj827">Suno subiras — varma vespero serena:<br> Per nubetoj sternita ie glob’ ĉiela,<br> Okcidente ’as roza, supre — bluehela.<br> Belveteron aŭguras nubetoj: brilantaj,<br> Malpezaj — kvazaŭ ŝafoj sur herbo dormantaj;<br> Ie pli etaj — kiel sovaĝ-anasaro;<br> Okcidente nubaĵo: tulkurtenoj-paro,<br> Diafana, faldita, supre perle pura,<span class="m dekstre">850</span> <br> Kun randoj orumitaj, kaj funde purpura,<br> Ankoraŭ, per subira brilo, ardas vaste,<br> Kaj poste iĝas flava, pala, griza laste.<a class="noto" title="Ligilo al “#noto-sinjoro-tadeo-12-37”" href="#noto-sinjoro-tadeo-12-37" id="sinjoro-tadeo-12-37">*</a><br> Suno mallevis kapon, nubeton surtiris,<br> <em>Ekdormante, per varma aero ekspiris.</em></p>

 <div id="noto-sinjoro-tadeo-12-37" class="noto "> <a class="noto" href="#sinjoro-tadeo-12-37">*</a> La leganto, kiu rimarkis la intiman interligon, en kia la poeto prezentadas natur-aperaĵojn flanke de homaj aferoj, facile komprenos, ke la nubaĵo, tiel vaste pripentrita, ĉe l’ fino de l’ poemo, dum la granda festeno, ne estas nur okaza eksteraĵo, sed, ke ĝi havas por la tuta situacio simbolan signifon. La okcidenta nubaĵo, ekstere ornamita per oro kaj perloj, interne sange-ruĝa, malgraŭvole pensigas pri la granda okcidenta heroo <span class="nomo" lang="und" title="Ne-Esperanta nomo. Lingvo: nespecifita">Napoleon</span> kaj pri la esperoj, kiujn Polujo ligis al lia nomo. Estas la <abbr>j.</abbr> 1812: La aŭreolo de lia nomo kaj la ĝojaj esperoj de la festenantoj same baldaŭ iĝos “flavaj, palaj, grizaj laste”, kiel la brilanta, preterpasema aperaĵo, post kiu la suno ekdormis. — Kiel antaŭe, en la vortoj de maljuna <span class="nomo" lang="und" title="Ne-Esperanta nomo. Lingvo: nespecifita">Maciek Dobrzyński</span> (<abbr>p.</abbr> 287<a class="noto" title="Ligilo al “#sinjoro-tadeo-12-377”" href="#sinjoro-tadeo-12-377">*</a>), la poeto kvazaŭ antaŭsentigas la grandan tragedion, kiu estis baldaŭ skuonta Litvon-Polujon kaj la tutan mondon.</div>

 <p id="dj828">Nobelar’ ĉiam trinkas; tondras vivukrio:<br> <span class="nomo" lang="und" title="Ne-Esperanta nomo. Lingvo: nespecifita">Napoleon</span>, Ĉefestroj, Tadeo, Zofio!<br> Vivu ĉiuj tri paroj, la fianĉigitaj!<br> Gastaro ĉeestanta, ĉiuj invititaj!<br> Amikoj, kiuj inter la vivantoj restas,<span class="m dekstre">860</span> <br> Mortintoj, kiuj sankte-memorataj estas!…</p>

 <p id="dj829">Mi gastis kaj toastis tie kun aliaj;<br> Kion mi vidis, aŭdis, libroj diras miaj.</p>

 </div>

 <div class="chapitro" id="sinjoro-tadeo-13"> <h3 id="dj830">Fragmentoj el epilogo.</h3> <p id="dj831">Kion mi, sur Pariza pavimo, meditas,<br> Kiam mi la bruegon de l’ urbo evitas?</p>

 <p id="dj832">Preterlasis mi, birdo de flugo malalta,<br> Regionon de tondroj kaj pluvo senhalta,<br> Kaj mi serĉis serenon de aĝo infana,<br> Kaj mi serĉis trankvilon de hejmo kabana…</p>

 <p id="dj833">Sed pri sango, verŝita freŝe en patrujo,<br> Pri larmoj, kiuj fluas en tuta Polujo,<br> Pri ankoraŭ resoni ne ĉesinta gloro,<br> Eĉ pensi ne kuraĝis mi en tia horo!<br> Ĉar popol’ iam estas en turmento tia,<br> Ke rigardon turnante al martiro ĝia,<br> Malespere eksvenas plej kuraĝa koro.</p>

 <p id="dj834">Al ni, en mondo gastoj, nepetita speco,<br> En la tuta nuneco, tuta estonteco,<br> Restis jam sole unu lando de konsolo,<br> Kiu hodiaŭ havas feliĉon por polo:<br> Lando de l’ infaneco! restos por ĉiamo,<br> Sankta kaj pura, kiel unua ekamo,<br> Per eraroj-memoro neniam skuite,<br> Per esper’-iluzio ne subefosite,<br> Kaj per okazantaĵoj-torent’ ne ŝanĝite.</p>

 <p id="dj835">Ho, se iam ĝisvivus mi konsol’-momenton:<br> Ke tiuj libroj migru sub pajlo-tegmenton;<br> Ke kampulinoj, kiuj turnas ŝpin-radetojn,<br> Kiam ili amatajn kantas la strofetojn:<br> Pri knabino, ŝatinta tiel violonon,<br> Ke, ludante, ŝi perdis anseroj-duonon,<br> Pri orfin’, kiu bela, kiel roz-aŭroro,<br> Iris hejmpeli birdojn en vespera horo —<br> Ke en la manojn prenu kampulinoj polaj<br> Ĉi librojn simplajn kiel kantetoj popolaj!</p>

 </div>

 <br class="rompo"> </div>

 <script src="../js/jquery-3.4.1.slim.min.js"></script><script type="module" src="/py/js.py?m=tutateksto&amp;v=1705352617"></script> </body>

 </html>

 