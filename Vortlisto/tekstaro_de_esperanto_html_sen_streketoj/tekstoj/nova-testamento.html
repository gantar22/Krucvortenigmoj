<!DOCTYPE html>
<html> <head> <title>Tekstaro de Esperanto</title>

 <meta name="viewport" content="width=device-width, initial-scale=1"> <link rel="stylesheet" type="text/css" href="../stilo/tekstaroserchilo.css"> </head>

 <body class="nova-testamento tutateksto <body class="nova-testamento tutateksto  <div class="tekstarkapo"> <h1><a href="../index.html">Tekstaro de Esperanto</a></h1> <h2>Unu teksto el kolekto de Esperantaj tekstoj</h2> <div id="alaktualasekcio"></div>

 </div>

 <div class="tekstarteksto"> <div class="tekstokapo"> <h2>La Nova Testamento</h2> <h2>de nia Sinjoro kaj Savanto Jesuo Kristo</h2> <ul><li> Tradukis el la Greka lingvo <span class="nomo">“Britaj pastroj”</span> </li></ul>

 <ul> <li>El: La Sankta Biblio</li> <li>Malnova kaj Nova Testamentoj tradukitaj el la originalaj lingvoj</li> <li>Eldonado: Brita kaj Alilanda Biblia Societo <span class="nomo">Londono</span> </li> <li>Grandeco: 229 p.</li> <li> Paĝoj 773–1002</li> </ul>

 <p class="kapoNoto">Kreis la Esperantan tekston: “Britaj pastroj”</p>

 <p class="kapoNoto">Proksimuma tradukojaro: 1916</p>

  </div>

 <div class="libro" id="ntlibro1"> <h3 id="az2">LA EVANGELIO LAŬ <em>SANKTA MATEO</em> </h3> <div class="chapitro"> <h4>1</h4> <p id="az3"><span class="m">1</span> La genealogia registro de Jesuo Kristo, filo de <span class="nomo" lang="und" title="Ne-Esperanta nomo. Lingvo: nespecifita">David</span>, filo de <span class="nomo" lang="und" title="Ne-Esperanta nomo. Lingvo: nespecifita">Abraham</span>.</p>

 <p id="az4"><span class="m">2</span> Al <span class="nomo" lang="und" title="Ne-Esperanta nomo. Lingvo: nespecifita">Abraham</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Isaak</span>, kaj al <span class="nomo" lang="und" title="Ne-Esperanta nomo. Lingvo: nespecifita">Isaak</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jakob</span>, kaj al <span class="nomo" lang="und" title="Ne-Esperanta nomo. Lingvo: nespecifita">Jakob</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jehuda</span> kaj liaj fratoj, <span class="m">3</span> kaj al <span class="nomo" lang="und" title="Ne-Esperanta nomo. Lingvo: nespecifita">Jehuda</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Perec</span> kaj <span class="nomo" lang="und" title="Ne-Esperanta nomo. Lingvo: nespecifita">Zeraĥ</span> el <span class="nomo" lang="und" title="Ne-Esperanta nomo. Lingvo: nespecifita">Tamar</span>, kaj al <span class="nomo" lang="und" title="Ne-Esperanta nomo. Lingvo: nespecifita">Perec</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Ĥecron</span>, kaj al <span class="nomo" lang="und" title="Ne-Esperanta nomo. Lingvo: nespecifita">Ĥecron</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Ram</span>, <span class="m">4</span> kaj al <span class="nomo" lang="und" title="Ne-Esperanta nomo. Lingvo: nespecifita">Ram</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Aminadab</span>, kaj al <span class="nomo" lang="und" title="Ne-Esperanta nomo. Lingvo: nespecifita">Aminadab</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Naĥŝon</span>, kaj al <span class="nomo" lang="und" title="Ne-Esperanta nomo. Lingvo: nespecifita">Naĥŝon</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Salma</span>, <span class="m">5</span> kaj al <span class="nomo" lang="und" title="Ne-Esperanta nomo. Lingvo: nespecifita">Salma</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Boaz</span> el <span class="nomo" lang="und" title="Ne-Esperanta nomo. Lingvo: nespecifita">Raĥab</span>, kaj al <span class="nomo" lang="und" title="Ne-Esperanta nomo. Lingvo: nespecifita">Boaz</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Obed</span> el <span class="nomo" lang="und" title="Ne-Esperanta nomo. Lingvo: nespecifita">Rut</span>, kaj al <span class="nomo" lang="und" title="Ne-Esperanta nomo. Lingvo: nespecifita">Obed</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jiŝaj</span>, <span class="m">6</span> kaj al <span class="nomo" lang="und" title="Ne-Esperanta nomo. Lingvo: nespecifita">Jiŝaj</span> naskiĝis <span class="nomo" lang="und" title="Ne-Esperanta nomo. Lingvo: nespecifita">David</span>, la reĝo.</p>

 <p id="az5">Kaj al <span class="nomo" lang="und" title="Ne-Esperanta nomo. Lingvo: nespecifita">David</span> naskiĝis Salomono el la edzino de <span class="nomo" lang="und" title="Ne-Esperanta nomo. Lingvo: nespecifita">Urija</span>, <span class="m">7</span> kaj al Salomono naskiĝis <span class="nomo" lang="und" title="Ne-Esperanta nomo. Lingvo: nespecifita">Reĥabeam</span>, kaj al <span class="nomo" lang="und" title="Ne-Esperanta nomo. Lingvo: nespecifita">Reĥabeam</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Abija</span>, kaj al <span class="nomo" lang="und" title="Ne-Esperanta nomo. Lingvo: nespecifita">Abija</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Asa</span>, <span class="m">8</span> kaj al <span class="nomo" lang="und" title="Ne-Esperanta nomo. Lingvo: nespecifita">Asa</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jehoŝafat</span>, kaj al <span class="nomo" lang="und" title="Ne-Esperanta nomo. Lingvo: nespecifita">Jehoŝafat</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Joram</span>, kaj al <span class="nomo" lang="und" title="Ne-Esperanta nomo. Lingvo: nespecifita">Joram</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Uzija</span>, <span class="m">9</span> kaj al <span class="nomo" lang="und" title="Ne-Esperanta nomo. Lingvo: nespecifita">Uzija</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jotam</span>, kaj al <span class="nomo" lang="und" title="Ne-Esperanta nomo. Lingvo: nespecifita">Jotam</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Aĥaz</span>, kaj al <span class="nomo" lang="und" title="Ne-Esperanta nomo. Lingvo: nespecifita">Aĥaz</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Ĥizkija</span>, <span class="m">10</span> kaj al <span class="nomo" lang="und" title="Ne-Esperanta nomo. Lingvo: nespecifita">Ĥizkija</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Manase</span>, kaj al <span class="nomo" lang="und" title="Ne-Esperanta nomo. Lingvo: nespecifita">Manase</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Amon</span>, kaj al <span class="nomo" lang="und" title="Ne-Esperanta nomo. Lingvo: nespecifita">Amon</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Joŝija</span>, <span class="m">11</span> kaj al <span class="nomo" lang="und" title="Ne-Esperanta nomo. Lingvo: nespecifita">Joŝija</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jeĥonja</span> kaj liaj fratoj, je la tempo de la transloĝiĝo en Babelon.</p>

 <p id="az6"><span class="m">12</span> Kaj post la transloĝiĝo en Babelon, al <span class="nomo" lang="und" title="Ne-Esperanta nomo. Lingvo: nespecifita">Jeĥonja</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Ŝealtiel</span>, kaj al <span class="nomo" lang="und" title="Ne-Esperanta nomo. Lingvo: nespecifita">Ŝealtiel</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Zerubabel</span>, <span class="m">13</span> kaj al <span class="nomo" lang="und" title="Ne-Esperanta nomo. Lingvo: nespecifita">Zerubabel</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Abiud</span>, kaj al <span class="nomo" lang="und" title="Ne-Esperanta nomo. Lingvo: nespecifita">Abiud</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Eljakim</span>, kaj al <span class="nomo" lang="und" title="Ne-Esperanta nomo. Lingvo: nespecifita">Eljakim</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Azor</span>, <span class="m">14</span> kaj al <span class="nomo" lang="und" title="Ne-Esperanta nomo. Lingvo: nespecifita">Azor</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Cadok</span>, kaj al <span class="nomo" lang="und" title="Ne-Esperanta nomo. Lingvo: nespecifita">Cadok</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Aĥim</span>, kaj al <span class="nomo" lang="und" title="Ne-Esperanta nomo. Lingvo: nespecifita">Aĥim</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Eliud</span>, <span class="m">15</span> kaj al <span class="nomo" lang="und" title="Ne-Esperanta nomo. Lingvo: nespecifita">Eliud</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Eleazar</span>, kaj al <span class="nomo" lang="und" title="Ne-Esperanta nomo. Lingvo: nespecifita">Eleazar</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Mattan</span>, kaj al <span class="nomo" lang="und" title="Ne-Esperanta nomo. Lingvo: nespecifita">Mattan</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jakob</span>, <span class="m">16</span> kaj al <span class="nomo" lang="und" title="Ne-Esperanta nomo. Lingvo: nespecifita">Jakob</span> naskiĝis <span class="nomo" lang="und" title="Ne-Esperanta nomo. Lingvo: nespecifita">Jozef</span>, edzo de <span class="nomo" lang="und" title="Ne-Esperanta nomo. Lingvo: nespecifita">Maria</span>, el kiu estis naskita Jesuo, kiu estas nomata Kristo.</p>

 <p id="az7"><span class="m">17</span> Tial ĉiuj generacioj de <span class="nomo" lang="und" title="Ne-Esperanta nomo. Lingvo: nespecifita">Abraham</span> ĝis <span class="nomo" lang="und" title="Ne-Esperanta nomo. Lingvo: nespecifita">David</span> estas dek kvar generacioj, kaj de <span class="nomo" lang="und" title="Ne-Esperanta nomo. Lingvo: nespecifita">David</span> ĝis la transloĝiĝo en Babelon dek kvar generacioj, kaj de la transloĝiĝo en Babelon ĝis la Kristo dek kvar generacioj.</p>

 <p id="az8"><span class="m">18</span> Kaj la naskiĝo de Jesuo Kristo estis tiamaniere: kiam lia patrino <span class="nomo" lang="und" title="Ne-Esperanta nomo. Lingvo: nespecifita">Maria</span> estis fianĉinigita al <span class="nomo" lang="und" title="Ne-Esperanta nomo. Lingvo: nespecifita">Jozef</span>, antaŭ ol ili kunvenis, ŝi troviĝis graveda per la Sankta Spirito. <span class="m">19</span> Kaj ŝia edzo <span class="nomo" lang="und" title="Ne-Esperanta nomo. Lingvo: nespecifita">Jozef</span>, estante justulo, kaj ne volante meti ŝin al publika malhonoro, volis ŝin sekrete forsendi. <span class="m">20</span> Sed kiam li pripensis tion, jen anĝelo de la Eternulo aperis al li en sonĝo, dirante: <span class="nomo" lang="und" title="Ne-Esperanta nomo. Lingvo: nespecifita">Jozef</span>, filo de <span class="nomo" lang="und" title="Ne-Esperanta nomo. Lingvo: nespecifita">David</span>, ne timu preni al vi vian edzinon <span class="nomo" lang="und" title="Ne-Esperanta nomo. Lingvo: nespecifita">Maria</span>; ĉar tio, kio naskiĝos de ŝi, estas per la Sankta Spirito. <span class="m">21</span> Kaj ŝi naskos filon; kaj vi nomos lin JESUO; ĉar li savos sian popolon de ĝiaj pekoj. <span class="m">22</span> Kaj ĉio tio okazis, por ke plenumiĝu tio, kion la Eternulo parolis per la profeto, dirante:</p>

 <p id="az9"><span class="m">23</span> Jen virgulino gravediĝos kaj naskos filon,<br> Kaj oni donos al li la nomon <span class="nomo" lang="und" title="Ne-Esperanta nomo. Lingvo: nespecifita">Emanuel</span>;</p>

 <p id="az11">tio estas, Dio kun ni. <span class="m">24</span> Kaj <span class="nomo" lang="und" title="Ne-Esperanta nomo. Lingvo: nespecifita">Jozef</span>, leviĝinte el sia dormo, faris, kiel ordonis al li la anĝelo de la Eternulo, kaj prenis al si sian edzinon; <span class="m">25</span> kaj li ne ekkonis ŝin, ĝis ŝi naskis filon; kaj li donis al li la nomon JESUO.</p>

 </div>

 <div class="chapitro"> <h4>2</h4> <p id="az12"><span class="m">1</span> Kaj kiam Jesuo estis naskita en <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span> de Judujo en la tempo de la reĝo Herodo, jen saĝuloj el la oriento venis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, dirante: <span class="m">2</span> Kie estas tiu, kiu estas naskita Reĝo de la Judoj? ĉar ni vidis lian stelon en la oriento, kaj venis, por adorkliniĝi al li. <span class="m">3</span> Kaj kiam la reĝo Herodo tion aŭdis, li maltrankviliĝis, kaj la tuta <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kun li. <span class="m">4</span> Kaj kunveniginte ĉiujn ĉefpastrojn kaj skribistojn de la popolo, li demandis al ili, kie la Kristo devas naskiĝi. <span class="m">5</span> Kaj ili diris al li: En <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span> de Judujo, ĉar per la profeto estas skribite jene:</p>

 <p id="az13"><span class="m">6</span> Kaj vi, ho <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span>, lando de Judujo,<br> Neniel estas plej malgranda inter la regantoj de Judujo;<br> Ĉar el vi venos reganto,<br> Kiu paŝtos Mian popolon <span class="nomo" lang="und" title="Ne-Esperanta nomo. Lingvo: nespecifita">Izrael</span>.</p>

 <p id="az17"><span class="m">7</span> Tiam Herodo sekrete venigis la saĝulojn, kaj precize sciiĝis de ili pri la tempo, kiam aperis la stelo. <span class="m">8</span> Kaj li sendis ilin al <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span>, dirante: Iru kaj elserĉu zorge pri la knabeto; kaj kiam vi lin trovos, sciigu al mi, por ke mi ankaŭ venu kaj adorkliniĝu al li. <span class="m">9</span> Kaj aŭdinte la reĝon, ili ekvojiris; kaj jen la stelo, kiun ili vidis en la oriento, antaŭiris ilin, ĝis ĝi venis kaj staris super la loko, kie estis la juna knabeto. <span class="m">10</span> Kaj vidante la stelon, ili ĝojis kun tre granda ĝojo. <span class="m">11</span> Kaj veninte en la domon, ili vidis la knabeton kun lia patrino <span class="nomo" lang="und" title="Ne-Esperanta nomo. Lingvo: nespecifita">Maria</span>, kaj adorkliniĝis al li; kaj malferminte siajn trezorojn, ili faligis sin kaj prezentis al li donacojn: oron kaj olibanon kaj mirhon. <span class="m">12</span> Kaj avertite de Dio en sonĝo, ke ili ne iru returne al Herodo, ili foriris per alia vojo al sia lando.</p>

 <p id="az18"><span class="m">13</span> Kaj post ilia foriro jen anĝelo de la Eternulo aperis en sonĝo al <span class="nomo" lang="und" title="Ne-Esperanta nomo. Lingvo: nespecifita">Jozef</span>, dirante: Leviĝu, kaj prenu la knabeton kaj lian patrinon, kaj forrapidu en Egiptujon, kaj restu tie, ĝis mi parolos al vi; ĉar Herodo serĉos la knabeton, por lin pereigi. <span class="m">14</span> Kaj li leviĝis, kaj prenis la knabeton kaj lian patrinon nokte, kaj migris en Egiptujon, <span class="m">15</span> kaj restis tie ĝis la morto de Herodo; por ke plenumiĝu tio, kion la Eternulo parolis per la profeto, dirante: El Egiptujo Mi vokis Mian filon. <span class="m">16</span> Tiam Herodo, ekvidinte, ke li estas trompita de la saĝuloj, tre koleris; kaj sendinte, li mortigis ĉiujn knabojn en <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span> kaj en ĉiuj ĝiaj ĉirkaŭaĵoj, havantajn du jarojn aŭ malpli, laŭ la tempo, pri kiu li precize sciiĝis de la saĝuloj. <span class="m">17</span> Tiam plenumiĝis tio, kio estis dirita per la profeto <span class="nomo" lang="und" title="Ne-Esperanta nomo. Lingvo: nespecifita">Jeremia</span>, nome:</p>

 <p id="az19"><span class="m">18</span> Voĉo estas aŭdita en <span class="nomo" lang="und" title="Ne-Esperanta nomo. Lingvo: nespecifita">Rama</span>,<br> Ĝemado kaj maldolĉa plorado,<br> <span class="nomo" lang="und" title="Ne-Esperanta nomo. Lingvo: nespecifita">Raĥel</span> priploras siajn infanojn,<br> Kaj ŝi ne volas konsoliĝi, ĉar ili forestas.</p>

 <p id="az23"><span class="m">19</span> Sed kiam Herodo mortis, jen anĝelo de la Eternulo aperis en sonĝo al <span class="nomo" lang="und" title="Ne-Esperanta nomo. Lingvo: nespecifita">Jozef</span> en Egiptujo, dirante: <span class="m">20</span> Leviĝu, kaj prenu la knabeton kaj lian patrinon, kaj iru en la landon de <span class="nomo" lang="und" title="Ne-Esperanta nomo. Lingvo: nespecifita">Izrael</span>; ĉar mortis tiuj, kiuj atencis la vivon de la knabeto. <span class="m">21</span> Kaj li leviĝis, kaj prenis la knabeton kaj lian patrinon, kaj venis en la landon de <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">22</span> Sed kiam li aŭdis, ke Arĥelao reĝas en Judujo anstataŭ sia patro Herodo, li timis iri tien; kaj avertite de Dio en sonĝo, li fortiris sin en la regionojn de Galileo, <span class="m">23</span> kaj venis al kaj loĝis en urbo nomata <span class="nomo" lang="und" title="Ne-Esperanta nomo. Lingvo: nespecifita">Nazaret</span>, por ke plenumiĝu tio, kio estis dirita per la profetoj, ke li estos nomata Nazaretano.</p>

 </div>

 <div class="chapitro"> <h4>3</h4> <p id="az24"><span class="m">1</span> En tiuj tagoj venis Johano, la Baptisto, predikante en la dezerto de Judujo, <span class="m">2</span> kaj dirante: Pentu, ĉar alproksimiĝis la regno de la ĉielo. <span class="m">3</span> Ĉar li estas tiu, pri kiu estis dirite per la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>:</p>

 <p id="az25">Voĉo de krianto en la dezerto:<br> Pretigu la vojon de la Eternulo,<br> Rektigu Liajn irejojn.</p>

 <p id="az28"><span class="m">4</span> Kaj tiu Johano havis sian vestaĵon el kamelaj haroj, kaj ledan zonon ĉirkaŭ siaj lumboj, kaj lia nutraĵo estis akridoj kaj sovaĝa mielo. <span class="m">5</span> Tiam eliris al li <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj la tuta Judujo kaj la tuta ĉirkaŭaĵo de <span class="nomo" lang="und" title="Ne-Esperanta nomo. Lingvo: nespecifita">Jordan</span>; <span class="m">6</span> kaj ili estis baptitaj de li en la rivero <span class="nomo" lang="und" title="Ne-Esperanta nomo. Lingvo: nespecifita">Jordan</span>, konfesante siajn pekojn. <span class="m">7</span> Kaj vidante multajn el la Fariseoj kaj Sadukeoj venantajn al lia baptado, li diris al ili: Ho vipuridoj! kiu vin avertis forkuri de la venonta kolero? <span class="m">8</span> Donu do fruktojn taŭgajn por pento; <span class="m">9</span> kaj ne pensu diri en vi: Ni havas Abrahamon kiel patron; ĉar mi diras al vi, ke Dio povas el ĉi tiuj ŝtonoj starigi idojn al <span class="nomo" lang="und" title="Ne-Esperanta nomo. Lingvo: nespecifita">Abraham</span>. <span class="m">10</span> Kaj jam la hakilo kuŝas ĉe la radiko de la arboj; tial ĉiu arbo, kiu ne donas bonan frukton, estas dehakata, kaj ĵetata en fajron. <span class="m">11</span> Mi ja vin baptas per akvo por pento; sed tiu, kiu venas post mi, estas pli potenca ol mi; liajn ŝuojn mi ne estas inda porti; li vin baptos per la Sankta Spirito kaj per fajro; <span class="m">12</span> lia ventumilo estas en lia mano, kaj li elpurigos sian draŝejon, kaj li kolektos sian tritikon en la grenejon; sed la grenventumaĵon li bruligos per fajro neestingebla.</p>

 <p id="az29"><span class="m">13</span> Tiam venis Jesuo el Galileo al <span class="nomo" lang="und" title="Ne-Esperanta nomo. Lingvo: nespecifita">Jordan</span> al Johano, por esti baptata de li. <span class="m">14</span> Sed tiu lin malakceptis, dirante: Mi bezonas esti baptata de vi, kaj ĉu vi venas al mi? <span class="m">15</span> Sed Jesuo responde diris al li: Lasu do, ĉar tiel decas al ni plenumi ĉian justecon. Tiam li lasis lin. <span class="m">16</span> Kaj Jesuo, baptite, supreniris tuj el la akvo; kaj jen la ĉielo malfermiĝis, kaj li vidis la Spiriton de Dio malsuprenirantan kiel kolombo, kaj venantan sur lin; <span class="m">17</span> kaj jen voĉo el la ĉielo, dirante: Ĉi tiu estas Mia Filo, la amata, en kiu Mi havas plezuron.</p>

 </div>

 <div class="chapitro"> <h4>4</h4> <p id="az30"><span class="m">1</span> Tiam Jesuo estis kondukita supren de la Spirito en la dezerton, por esti tentata de la diablo. <span class="m">2</span> Kaj fastinte kvardek tagojn kaj kvardek noktojn, li poste malsatis. <span class="m">3</span> Kaj la tentanto venis, kaj diris al li: Se vi estas Filo de Dio, ordonu, ke tiuj ŝtonoj fariĝu panoj. <span class="m">4</span> Sed responde li diris: Estas skribite: Ne per la pano sole vivas homo, sed per ĉiu vorto, kiu eliras el la buŝo de Dio. <span class="m">5</span> Poste la diablo portis lin en la sanktan urbon, kaj starigis lin sur la tegmenta pinto de la templo, <span class="m">6</span> kaj diris al li: Se vi estas Filo de Dio, ĵetu vin malsupren, ĉar estas skribite:</p>

 <p id="az31">Al Siaj anĝeloj Li ordonos pri vi,<br> Kaj sur la manoj ili vin portos,<br> Por ke vi ne falpuŝiĝu sur ŝtono per via piedo.</p>

 <p id="az34"><span class="m">7</span> Jesuo diris al li: Ankaŭ estas skribite: Ne provu la Eternulon, vian Dion. <span class="m">8</span> Denove la diablo portis lin al monto tre alta, kaj montris al li ĉiujn regnojn de la mondo kaj ilian gloron, <span class="m">9</span> kaj diris al li: Ĉion tion mi donos al vi, se vi faligos vin kaj adorkliniĝos al mi. <span class="m">10</span> Tiam Jesuo diris al li: Foriru, Satano! ĉar estas skribite: Al la Eternulo, via Dio, vi adorkliniĝu, kaj al Li sola vi servu. <span class="m">11</span> Tiam la diablo forlasis lin, kaj jen anĝeloj venis kaj servadis al li.</p>

 <p id="az35"><span class="m">12</span> Kaj aŭdinte, ke Johano estas arestita, li foriris en Galileon; <span class="m">13</span> kaj lasinte Nazareton, li venis al kaj loĝis en <span class="nomo" lang="und" title="Ne-Esperanta nomo. Lingvo: nespecifita">Kapernaum</span> apudmara, en la limoj de <span class="nomo" lang="und" title="Ne-Esperanta nomo. Lingvo: nespecifita">Zebulun</span> kaj <span class="nomo" lang="und" title="Ne-Esperanta nomo. Lingvo: nespecifita">Naftali</span>; <span class="m">14</span> por ke plenumiĝu tio, kio estis dirita per la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>, nome:</p>

 <p id="az36"><span class="m">15</span> Lando de <span class="nomo" lang="und" title="Ne-Esperanta nomo. Lingvo: nespecifita">Zebulun</span> kaj lando de <span class="nomo" lang="und" title="Ne-Esperanta nomo. Lingvo: nespecifita">Naftali</span>,<br> Laŭvoje de la maro, transe de <span class="nomo" lang="und" title="Ne-Esperanta nomo. Lingvo: nespecifita">Jordan</span>,<br> Galileo de la nacioj,<br> <span class="m">16</span> La popolo, sidanta en mallumo,<br> Ekvidis grandan lumon,<br> Kaj al homoj, sidantaj en lando de ombra morto, ekbrilis lumo.</p>

 <p id="az42"><span class="m">17</span> De tiam Jesuo komencis prediki, kaj diri: Pentu, ĉar la regno de la ĉielo alproksimiĝis.</p>

 <p id="az43"><span class="m">18</span> Kaj piedirante apud la maro de Galileo, li vidis du fratojn, Simonon, kiu estis nomata Petro, kaj Andreon, lian fraton, ĵetantajn reton en la maron, ĉar ili estis fiŝkaptistoj. <span class="m">19</span> Kaj li diris al ili: Venu post mi, kaj mi faros vin kaptistoj de homoj. <span class="m">20</span> Kaj ili tuj forlasis la retojn, kaj sekvis lin. <span class="m">21</span> Kaj antaŭenirinte de tie, li vidis aliajn du fratojn, Jakobon, filon de Zebedeo, kaj Johanon, lian fraton, en la ŝipeto kun ilia patro Zebedeo, riparantajn siajn retojn; kaj li vokis ilin. <span class="m">22</span> Kaj ili tuj forlasis la ŝipeton kaj sian patron, kaj sekvis lin.</p>

 <p id="az44"><span class="m">23</span> Kaj Jesuo trairis tra la tuta Galileo, instruante en iliaj sinagogoj, kaj predikante la evangelion de la regno, kaj kuracante ĉian malsanon kaj ĉian malfortaĵon inter la popolo. <span class="m">24</span> Kaj lia famo disvastiĝis en la tuta Sirio; kaj oni alkondukis al li ĉiujn malsanulojn, malfortigitajn de diversaj malsanoj kaj turmentoj, demonhavantojn, epilepsiulojn, kaj paralizulojn, kaj li resanigis ilin. <span class="m">25</span> Kaj grandaj homamasoj lin sekvis el Galileo kaj Dekapolis kaj <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj Judujo kaj el trans <span class="nomo" lang="und" title="Ne-Esperanta nomo. Lingvo: nespecifita">Jordan</span>.</p>

 </div>

 <div class="chapitro"> <h4>5</h4> <p id="az45"><span class="m">1</span> Kaj vidinte la homamasojn, li supreniris sur la monton, kaj kiam li sidiĝis, liaj disĉiploj venis al li; <span class="m">2</span> kaj malferminte la buŝon, li instruis ilin, dirante:</p>

 <p id="az46"><span class="m">3</span> Feliĉaj estas la malriĉaj en spirito, ĉar ilia estas la regno de la ĉielo.</p>

 <p id="az47"><span class="m">4</span> Feliĉaj estas la plorantaj, ĉar ili konsoliĝos.</p>

 <p id="az48"><span class="m">5</span> Feliĉaj estas la humilaj, ĉar ili heredos la teron.</p>

 <p id="az49"><span class="m">6</span> Feliĉaj estas tiuj, kiuj malsatas kaj soifas justecon, ĉar ili satiĝos.</p>

 <p id="az50"><span class="m">7</span> Feliĉaj estas la kompatemaj, ĉar ili ricevos kompaton.</p>

 <p id="az51"><span class="m">8</span> Feliĉaj estas la kore puraj, ĉar ili vidos Dion.</p>

 <p id="az52"><span class="m">9</span> Feliĉaj estas la pacigantoj, ĉar filoj de Dio ili estos nomataj.</p>

 <p id="az53"><span class="m">10</span> Feliĉaj estas tiuj, kiuj estas persekutitaj pro justeco, ĉar ilia estas la regno de la ĉielo. <span class="m">11</span> Feliĉaj estas vi, kiam oni vin riproĉos kaj persekutos kaj false vin kalumnios pro mi. <span class="m">12</span> Ĝoju kaj raviĝu, ĉar via rekompenco estos granda en la ĉielo; ĉar tiel oni persekutis la profetojn, kiuj estis antaŭ vi.</p>

 <p id="az54"><span class="m">13</span> Vi estas la salo de la tero; sed se la salo sengustiĝis, per kio ĝi estos salita? ĝi jam taŭgas por nenio, krom por esti elĵetita kaj piedpremita de homoj. <span class="m">14</span> Vi estas la lumo de la mondo. Urbo starigita sur monto ne povas esti kaŝita. <span class="m">15</span> Kiam oni bruligas lampon, oni metas ĝin ne sub grenmezurilon, sed sur la lampingon; kaj ĝi lumas sur ĉiujn, kiuj estas en la domo. <span class="m">16</span> Tiel same via lumo lumu antaŭ homoj, por ke ili vidu viajn bonajn farojn, kaj gloru vian Patron, kiu estas en la ĉielo.</p>

 <p id="az55"><span class="m">17</span> Ne pensu, ke mi venis, por detrui la leĝon aŭ la profetojn; mi venis, ne por detrui, sed por plenumi. <span class="m">18</span> Vere mi diras al vi: Ĝis la ĉielo kaj la tero forpasos, nek unu joto nek unu streketo forpasos de la leĝo, ĝis ĉio plenumiĝos. <span class="m">19</span> Tial, kiu malobservos unu el ĉi tiuj plej malgrandaj ordonoj kaj tiel instruos homojn, tiu estos nomata la plej malgranda en la regno de la ĉielo; sed kiu faros ilin kaj instruos, tiu estos nomata granda en la regno de la ĉielo. <span class="m">20</span> Ĉar mi diras al vi, ke se via justeco ne superos la justecon de la skribistoj kaj la Fariseoj, vi tute ne eniros en la regnon de la ĉielo.</p>

 <p id="az56"><span class="m">21</span> Vi aŭdis, ke estas dirite al la antikvuloj: Ne mortigu, kaj kiu mortigos, tiu estos en danĝero de juĝado; <span class="m">22</span> sed mi diras al vi, ke kiu koleras kontraŭ sia frato, tiu estos en danĝero de juĝado; kaj kiu diros al sia frato: <span class="nomo" lang="und" title="Ne-Esperanta nomo. Lingvo: nespecifita">Raka</span>, tiu estos en danĝero de la sinedrio; kaj kiu diros: Malsaĝulo, tiu estos en danĝero de <span class="nomo" lang="und" title="Ne-Esperanta nomo. Lingvo: nespecifita">Gehena</span> de fajro. <span class="m">23</span> Tial, se vi prezentas vian oferon ĉe la altaro, kaj tie memoras, ke via frato havas ion kontraŭ vi, <span class="m">24</span> lasu tie vian oferon antaŭ la altaro, kaj foriru, unue paciĝu kun via frato, kaj poste venu kaj prezentu vian oferon. <span class="m">25</span> Konsentu rapide kun via kontraŭulo, dum vi estas kun li sur la vojo, por ke la kontraŭulo ne transdonu vin al la juĝisto, kaj la juĝisto al la subulo, kaj por ke vi ne estu ĵetita en malliberejon. <span class="m">26</span> Vere mi diras al vi, ke vi neniel eliros el tie, ĝis vi pagos la lastan kodranton.</p>

 <p id="az57"><span class="m">27</span> Vi aŭdis, ke estas dirite: Ne adultu; <span class="m">28</span> sed mi diras al vi, ke ĉiu, kiu rigardas virinon, por deziri ŝin, jam adultis je ŝi en sia koro. <span class="m">29</span> Kaj se via dekstra okulo faligas vin, elŝiru kaj forĵetu ĝin; ĉar estus pli bone por vi, se unu el viaj membroj pereus, ol se via tuta korpo estus ĵetita en Gehenan. <span class="m">30</span> Kaj se via dekstra mano faligas vin, detranĉu kaj forĵetu ĝin; ĉar estus pli bone por vi, se unu el viaj membroj pereus, ol se via tuta korpo irus en Gehenan. <span class="m">31</span> Estas ankaŭ dirite: Kiu forsendos sian edzinon, tiu donu al ŝi eksedzigan leteron; <span class="m">32</span> sed mi diras al vi, ke ĉiu, kiu forsendas sian edzinon, krom pro malĉasteco, igas ŝin adulti; kaj kiu edziĝos kun forsenditino, tiu adultas.</p>

 <p id="az58"><span class="m">33</span> Plue, vi aŭdis, ke estas dirite al la antikvuloj: Ne rompu ĵurojn, sed plenumu viajn ĵurojn antaŭ la Eternulo; <span class="m">34</span> sed mi diras al vi: Tute ne ĵuru; nek per la ĉielo, ĉar ĝi estas la trono de Dio; <span class="m">35</span> nek per la tero, ĉar ĝi estas la benketo de Liaj piedoj; nek per <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ĉar ĝi estas urbo de la granda Reĝo. <span class="m">36</span> Nek ĵuru per via kapo, ĉar vi ne povas fari eĉ unu haron blanka aŭ nigra. <span class="m">37</span> Sed via parolo estu: Jes, jes, ne, ne; ĉio ekster tio estas el malbono.</p>

 <p id="az59"><span class="m">38</span> Vi aŭdis, ke estas dirite: Okulon pro okulo, kaj denton pro dento; <span class="m">39</span> sed mi diras al vi: Ne rezistu al malbono; sed al tiu, kiu frapas vian dekstran vangon, turnu ankaŭ la alian. <span class="m">40</span> Kaj se iu deziras procesi kontraŭ vi, por forpreni vian tunikon, lasu lin preni ankaŭ vian mantelon. <span class="m">41</span> Kaj se iu devigas vin iri unu mejlon, iru kun li du. <span class="m">42</span> Donu al tiu, kiu petas de vi; kaj ne deturnu vin de tiu, kiu deziras prunti de vi.</p>

 <p id="az60"><span class="m">43</span> Vi aŭdis, ke estas dirite: Amu vian proksimulon, kaj malamu vian malamikon; <span class="m">44</span> sed mi diras al vi: Amu viajn malamikojn, kaj preĝu por viaj persekutantoj; <span class="m">45</span> por ke vi estu filoj de via Patro, kiu estas en la ĉielo; ĉar Li levas Sian sunon sur la malbonulojn kaj bonulojn, kaj sendas pluvon sur la justulojn kaj la maljustulojn. <span class="m">46</span> Ĉar se vi amas tiujn, kiuj amas vin, kian rekompencon vi havas? ĉu ne tion saman faras eĉ la impostistoj? <span class="m">47</span> Kaj se vi salutas nur sole viajn fratojn, kion ekstran vi faras? ĉu ne tion saman faras eĉ la nacianoj? <span class="m">48</span> Estu do perfektaj, kiel ankaŭ via ĉiela Patro estas perfekta.</p>

 </div>

 <div class="chapitro"> <h4>6</h4> <p id="az61"><span class="m">1</span> Gardu vin, ke vi ne faru vian justaĵon antaŭ homoj, por esti alrigardataj de ili; alie vi ne havas rekompencon ĉe via Patro, kiu estas en la ĉielo.</p>

 <p id="az62"><span class="m">2</span> Tial, kiam vi donos almozon, ne sonigu trumpeton antaŭ vi, kiel faras la hipokrituloj en la sinagogoj kaj sur la stratoj, por havi gloron ĉe homoj. Vere mi diras al vi: Ili jam ricevas sian rekompencon. <span class="m">3</span> Sed kiam vi donas almozon, ne lasu vian maldekstran manon scii, kion faras via dekstra; <span class="m">4</span> por ke via almozo estu en sekreto; kaj via Patro, kiu vidas en sekreto, vin rekompencos.</p>

 <p id="az63"><span class="m">5</span> Kaj kiam vi preĝas, ne estu kiel la hipokrituloj; ĉar ili amas preĝi, starante en la sinagogoj kaj ĉe la anguloj de la stratoj, por montri sin al homoj. Vere mi diras al vi: Ili jam ricevas sian rekompencon. <span class="m">6</span> Sed vi, kiam vi preĝas, eniru en vian ĉambreton, kaj ŝlosinte vian pordon, preĝu al via Patro, kiu estas en sekreto; kaj via Patro, kiu vidas en sekreto, vin rekompencos. <span class="m">7</span> Kaj dum via preĝado ne vante ripetadu, kiel la nacianoj; ĉar ili supozas, ke ili estos aŭskultitaj pro sia multvorteco. <span class="m">8</span> Ne estu similaj al ili; ĉar via Patro scias, kion vi bezonas, antaŭ ol vi petas de Li. <span class="m">9</span> Vi do preĝu jene: Patro nia, kiu estas en la ĉielo, Via nomo estu sanktigita. <span class="m">10</span> Venu Via regno, plenumiĝu Via volo, kiel en la ĉielo, tiel ankaŭ sur la tero. <span class="m">11</span> Nian panon ĉiutagan donu al ni hodiaŭ. <span class="m">12</span> Kaj pardonu al ni niajn ŝuldojn, kiel ankaŭ ni pardonas al niaj ŝuldantoj. <span class="m">13</span> Kaj ne konduku nin en tenton, sed liberigu nin de la malbono. <span class="m">14</span> Ĉar se vi pardonas al homoj iliajn kulpojn, via Patro ĉiela ankaŭ pardonos al vi. <span class="m">15</span> Sed se vi ne pardonas al homoj iliajn kulpojn, via Patro ankaŭ ne pardonos viajn kulpojn.</p>

 <p id="az64"><span class="m">16</span> Kaj kiam vi fastas, ne estu kiel la hipokrituloj, kun malĝoja mieno; ĉar ili malbeligas sian vizaĝon, por ke al homoj ili ŝajnu fasti. Vere mi diras al vi: Ili jam ricevas sian rekompencon. <span class="m">17</span> Sed fastante, vi oleu vian kapon kaj lavu vian vizaĝon; <span class="m">18</span> por ke vi ne al homoj ŝajnu fasti, sed al via Patro en sekreto; kaj via Patro, kiu vidas en sekreto, vin rekompencos.</p>

 <p id="az65"><span class="m">19</span> Ne provizu al vi trezorojn sur la tero, kie tineo kaj rusto konsumas, kaj kie ŝtelistoj trafosas kaj ŝtelas; <span class="m">20</span> sed provizu al vi trezorojn en la ĉielo, kie nek tineo nek rusto konsumas, kaj kie ŝtelistoj nek trafosas nek ŝtelas; <span class="m">21</span> ĉar kie estas via trezoro, tie estos ankaŭ via koro. <span class="m">22</span> La lampo de la korpo estas la okulo; se do via okulo estas sendifekta, via tuta korpo estos luma. <span class="m">23</span> Sed se via okulo estas malbona, via tuta korpo estos malluma. Se do la lumo en vi estas mallumo, kiel densa estas la mallumo! <span class="m">24</span> Neniu povas esti sklavo por du sinjoroj; ĉar aŭ li malamos unu kaj amos la alian, aŭ li aliĝos al unu kaj malestimos la alian. Vi ne povas servi al Dio kaj al Mamono! <span class="m">25</span> Tial mi diras al vi: Ne zorgu pri via vivo, kion vi manĝu, aŭ kion vi trinku; nek pri via korpo, kion vi surmetu. Ĉu la vivo ne estas pli ol nutraĵo, kaj la korpo pli ol vestaĵo? <span class="m">26</span> Rigardu la birdojn de la ĉielo, ke ili ne semas, nek rikoltas, nek kolektas en grenejojn, kaj via Patro ĉiela ilin nutras. Ĉu vi ne multe pli valoras ol ili? <span class="m">27</span> Kaj kiu el vi per zorgado povas aldoni unu ulnon al sia staturo? <span class="m">28</span> Kaj kial vi zorgas pri vestaĵo? Pripensu la liliojn de la kampo, kiel ili kreskas; ili ne laboras, nek ŝpinas; <span class="m">29</span> tamen mi diras al vi, ke eĉ Salomono en sia tuta gloro ne estis ornamita, kiel unu el ĉi tiuj. <span class="m">30</span> Sed se Dio tiel vestas la kampan herbaĵon, kiu ekzistas hodiaŭ, kaj morgaŭ estos ĵetata en fornon, kiom pli certe Li vestos vin, ho malgrandfiduloj? <span class="m">31</span> Tial ne zorgu, dirante: Kion ni manĝu? aŭ: Kion ni trinku? aŭ: Kion ni surmetu? <span class="m">32</span> Ĉar pri ĉio tio serĉas la nacianoj; ĉar via Patro ĉiela scias, ke vi bezonas ĉion tion. <span class="m">33</span> Sed celu unue Lian regnon kaj Lian justecon, kaj ĉio tio estos aldonita al vi. <span class="m">34</span> Tial ne zorgu pri la morgaŭa tago, ĉar la morgaŭa tago zorgos pri si mem. Sufiĉa por la tago estas ĝia propra malbono.</p>

 </div>

 <div class="chapitro"> <h4>7</h4> <p id="az66"><span class="m">1</span> Ne juĝu, por ke vi ne estu juĝataj. <span class="m">2</span> Ĉar per kia juĝo vi juĝos, per tia vi estos juĝitaj; kaj per kia mezuro vi mezuros, per tia oni mezuros al vi. <span class="m">3</span> Kaj kial vi rigardas la lignereton en la okulo de via frato, kaj ne pripensas la trabon en via okulo? <span class="m">4</span> Kiel vi diros al via frato: Lasu min eltiri la lignereton el via okulo; kaj jen la trabo en via propra okulo? <span class="m">5</span> Hipokritulo, eligu unue la trabon el via okulo, kaj tiam vi klare vidos, por eltiri la lignereton el la okulo de via frato.</p>

 <p id="az67"><span class="m">6</span> Ne donu sanktaĵon al la hundoj, nek ĵetu viajn perlojn antaŭ la porkoj; por ke ili ne premu ilin sub la piedoj, nek poste, sin turninte, disŝiru vin.</p>

 <p id="az68"><span class="m">7</span> Petu, kaj estos donite al vi; serĉu, kaj vi trovos; frapu, kaj estos malfermite al vi; <span class="m">8</span> ĉar ĉiu petanto ricevas, kaj la serĉanto trovas, kaj al la frapanto estos malfermite. <span class="m">9</span> Plue, kiu homo el vi, kies filo de li petos panon, donos al li ŝtonon; <span class="m">10</span> aŭ se li petos fiŝon, donos al li serpenton? <span class="m">11</span> Se do vi, estante malbonaj, scias doni bonajn donacojn al viaj filoj, kiom pli certe via Patro, kiu estas en la ĉielo, donos bonaĵojn al tiuj, kiuj petas de Li? <span class="m">12</span> Ĉion ajn do, kion vi deziras, ke la homoj faru al vi, vi ankaŭ faru al ili; ĉar ĉi tio estas la leĝo kaj la profetoj.</p>

 <p id="az69"><span class="m">13</span> Eniru tra la mallarĝa pordo, ĉar larĝa estas la pordego kaj vasta estas la vojo kondukanta al la pereo, kaj multaj tra ĝi eniras. <span class="m">14</span> Ĉar mallarĝa estas la pordo kaj malvastigita estas la vojo kondukanta al la vivo, kaj malmultaj ĝin trovas.</p>

 <p id="az70"><span class="m">15</span> Gardu vin kontraŭ la falsaj profetoj, kiuj venas al vi en ŝafaj feloj, sed interne estas rabemaj lupoj. <span class="m">16</span> Per iliaj fruktoj vi konos ilin. Ĉu el dornarbetoj oni kolektas vinberojn, aŭ el kardoj figojn? <span class="m">17</span> Tiel ĉiu bona arbo donas bonajn fruktojn, sed putra arbo donas malbonajn fruktojn. <span class="m">18</span> Bona arbo ne povas doni malbonajn fruktojn, nek putra arbo doni bonajn fruktojn. <span class="m">19</span> Ĉiu arbo, kiu ne donas bonan frukton, estas dehakata kaj ĵetata en fajron. <span class="m">20</span> Tial per iliaj fruktoj vi konos ilin. <span class="m">21</span> Ne ĉiu, kiu diras al mi: Sinjoro, Sinjoro, eniros en la regnon de la ĉielo; sed tiu, kiu plenumas la volon de mia Patro, kiu estas en la ĉielo. <span class="m">22</span> Multaj diros al mi en tiu tago: Sinjoro, Sinjoro, ĉu ni ne profetis en via nomo, kaj en via nomo elpelis demonojn, kaj en via nomo faris multajn potencaĵojn? <span class="m">23</span> Kaj tiam mi konfesos al ili: Mi neniam konis vin; foriĝu de mi, vi farantoj de maljusteco. <span class="m">24</span> Tial ĉiu, kiu aŭdas ĉi tiujn miajn parolojn kaj plenumas ilin, estos komparata al saĝa viro, kiu konstruis sian domon sur roko; <span class="m">25</span> kaj falis pluvo, kaj venis inundoj, kaj blovis ventoj, kaj albatis tiun domon, kaj ĝi ne falis; ĉar ĝi estis fondita sur roko. <span class="m">26</span> Kaj ĉiu, kiu aŭdas ĉi tiujn miajn parolojn kaj ne plenumas ilin, estos komparata al viro malsaĝa, kiu konstruis sian domon sur la sablo; <span class="m">27</span> kaj falis pluvo, kaj venis inundoj, kaj blovis ventoj, kaj sin ĵetis sur tiun domon, kaj ĝi falis; kaj granda estis ĝia falo.</p>

 <p id="az71"><span class="m">28</span> Kaj kiam Jesuo finis tiujn parolojn, la homamasoj miregis pri lia instruado; <span class="m">29</span> ĉar li instruis ilin, kiel havanta aŭtoritaton, kaj ne kiel iliaj skribistoj.</p>

 </div>

 <div class="chapitro"> <h4>8</h4> <p id="az72"><span class="m">1</span> Kaj kiam li malsupreniris de la monto, lin sekvis grandaj homamasoj. <span class="m">2</span> Kaj jen venis al li leprulo kaj adorkliniĝis al li, dirante: Sinjoro, se vi volas, vi povas min purigi. <span class="m">3</span> Kaj li etendis la manon kaj tuŝis lin, dirante: Mi volas; estu purigita. Kaj tuj lia lepro estis purigita. <span class="m">4</span> Kaj Jesuo diris al li: Zorgu, ke vi diru al neniu. Sed iru, montru vin al la pastro, kaj oferu la donon, kiun Moseo ordonis, por atesto al ili.</p>

 <p id="az73"><span class="m">5</span> Kaj kiam li eniris en Kapernaumon, venis al li centestro, petante lin, <span class="m">6</span> kaj dirante: Sinjoro, mia knabo kuŝas paralizulo en la domo, kaj terure suferas. <span class="m">7</span> Kaj li diris al li: Mi venos, kaj sanigos lin. <span class="m">8</span> Kaj la centestro responde diris: Sinjoro, mi ne estas inda, ke vi venu sub mian tegmenton; sed nur parolu vorte, kaj mia knabo saniĝos. <span class="m">9</span> Ĉar mi ankaŭ estas homo sub aŭtoritato, havante soldatojn sub mi; kaj mi diras al ĉi tiu: Iru; kaj li iras; kaj al alia: Venu; kaj li venas; kaj al mia sklavo: Faru ĉi tion; kaj li ĝin faras. <span class="m">10</span> Kaj kiam Jesuo tion aŭdis, li miris, kaj diris al la sekvantoj: Vere mi diras al vi, ke ĉe neniu en <span class="nomo" lang="und" title="Ne-Esperanta nomo. Lingvo: nespecifita">Izrael</span> mi trovis tiom da fido. <span class="m">11</span> Kaj mi diras al vi, ke multaj venos el la oriento kaj la okcidento, kaj sidiĝos kun <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj <span class="nomo" lang="und" title="Ne-Esperanta nomo. Lingvo: nespecifita">Isaak</span> kaj <span class="nomo" lang="und" title="Ne-Esperanta nomo. Lingvo: nespecifita">Jakob</span> en la regno de la ĉielo; <span class="m">12</span> sed la filoj de la regno estos elĵetitaj en la eksteran mallumon; tie estos la plorado kaj la grincado de dentoj. <span class="m">13</span> Kaj Jesuo diris al la centestro: Iru; kiel vi kredis, tiel estu farite al vi. Kaj lia knabo saniĝis en tiu sama horo.</p>

 <p id="az74"><span class="m">14</span> Kaj kiam Jesuo venis en la domon de Petro, li vidis lian bopatrinon kuŝanta, malsana de febro. <span class="m">15</span> Kaj li tuŝis ŝian manon, kaj la febro forlasis ŝin; kaj ŝi leviĝis kaj servis al li. <span class="m">16</span> Kaj kiam vesperiĝis, oni venigis al li multajn demonhavantojn; kaj li elpelis la spiritojn per vorto, kaj sanigis ĉiujn malsanulojn; <span class="m">17</span> por ke plenumiĝu tio, kio estis dirita per la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>, nome: Li mem prenis niajn malfortaĵojn kaj portis niajn malsanojn.</p>

 <p id="az75"><span class="m">18</span> Kaj kiam Jesuo vidis ĉirkaŭ si grandan homamason, li ordonis transiri al la alia bordo. <span class="m">19</span> Kaj venis unu skribisto, kaj diris al li: Majstro, mi vin sekvos, kien ajn vi iros. <span class="m">20</span> Kaj Jesuo diris al li: La vulpoj havas kavojn, kaj la birdoj de la ĉielo havas ripozejojn; sed la Filo de homo ne havas, kie kuŝigi sian kapon. <span class="m">21</span> Kaj alia el la disĉiploj diris al li: Sinjoro, permesu al mi unue iri kaj enterigi mian patron. <span class="m">22</span> Sed Jesuo diris al li: Sekvu min, kaj lasu la mortintojn enterigi siajn mortintojn.</p>

 <p id="az76"><span class="m">23</span> Kaj kiam li eniris en ŝipeton, liaj disĉiploj lin sekvis. <span class="m">24</span> Kaj jen okazis granda malsereno sur la maro, tiel ke la ŝipeto estis kovrita de la ondoj; sed li dormadis. <span class="m">25</span> Kaj ili venis, kaj vekis lin, dirante: Sinjoro, savu; ni pereas. <span class="m">26</span> Kaj li diris al ili: Kial vi estas timemaj, ho malgrandfiduloj? Tiam li leviĝis, kaj admonis la ventojn kaj la maron; kaj fariĝis granda sereno. <span class="m">27</span> Kaj la homoj miregis, dirante: Kia estas ĉi tiu, ke eĉ la ventoj kaj la maro lin obeas?</p>

 <p id="az77"><span class="m">28</span> Kaj kiam li venis al la alia bordo, en la landon de la Gadaranoj, lin renkontis du demonhavantoj, elvenante el inter la tomboj, tre furiozaj, tiel, ke neniu povis preterpasi per tiu vojo. <span class="m">29</span> Kaj jen ili kriis, dirante: Kio estas inter ni kaj vi, ho Filo de Dio? ĉu vi venis ĉi tien, por turmenti nin antaŭ la tempo? <span class="m">30</span> Kaj malproksime de ili estis granda grego da porkoj, paŝtiĝantaj tie. <span class="m">31</span> Kaj la demonoj petegis lin, dirante: Se vi elpelos nin, forsendu nin en la gregon da porkoj. <span class="m">32</span> Kaj li diris al ili: Iru. Kaj elirinte, ili foriris en la porkojn; kaj jen kuris la tuta grego malsupren de la krutaĵo en la maron, kaj pereis en la akvoj. <span class="m">33</span> Kaj la paŝtistoj forkuris kaj iris en la urbon, kaj rakontis ĉion, kaj pri la demonhavintoj. <span class="m">34</span> Kaj jen la tuta urbo elvenis renkonte al Jesuo; kaj vidinte lin, ili petegis, ke li transiru el iliaj limoj.</p>

 </div>

 <div class="chapitro"> <h4>9</h4> <p id="az78"><span class="m">1</span> Kaj enirinte en ŝipeton, li transiris, kaj venis en sian propran urbon. <span class="m">2</span> Kaj jen oni alportis al li paralizulon, kuŝantan sur lito; kaj Jesuo, vidinte ilian fidon, diris al la paralizulo: Kuraĝu, filo, viaj pekoj estas pardonitaj. <span class="m">3</span> Kaj jen iuj el la skribistoj diris en si: Ĉi tiu blasfemas. <span class="m">4</span> Kaj Jesuo, eksciante iliajn pensojn, diris: Kial vi pensas malbonon en viaj koroj? <span class="m">5</span> Ĉar kio estas pli facila, diri: Viaj pekoj estas pardonitaj; aŭ diri: Leviĝu kaj piediru? <span class="m">6</span> Sed por ke vi sciu, ke la Filo de homo havas aŭtoritaton sur la tero pardoni pekojn — tiam li diris al la paralizulo: Leviĝu, prenu vian liton, kaj iru al via domo. <span class="m">7</span> Kaj li leviĝis, kaj iris al sia domo. <span class="m">8</span> Kaj vidinte tion, la homamasoj timis, kaj gloris Dion, kiu donis tian aŭtoritaton al homoj.</p>

 <p id="az79"><span class="m">9</span> Kaj Jesuo, forpasante de tie, vidis viron nomatan Mateo, sidantan ĉe la impostejo; kaj li diris al li: Sekvu min. Kaj li stariĝis, kaj sekvis lin.</p>

 <p id="az80"><span class="m">10</span> Kaj dum li sidis ĉe manĝo en la domo, jen multaj impostistoj kaj pekuloj venis kaj sidiĝis tie kun Jesuo kaj liaj disĉiploj. <span class="m">11</span> Kaj vidinte tion, la Fariseoj diris al liaj disĉiploj: Kial via instruisto manĝas kun impostistoj kaj pekuloj? <span class="m">12</span> Kaj aŭdinte tion, li diris: Ne la sanuloj bezonas kuraciston, sed la malsanuloj. <span class="m">13</span> Sed iru, kaj lernu, kion signifas ĉi tio: Mi deziras bonfaradon, sed ne oferon; ĉar mi venis, por alvoki ne justulojn, sed pekulojn.</p>

 <p id="az81"><span class="m">14</span> Tiam alvenis al li la disĉiploj de Johano, dirante: Kial ni kaj la Fariseoj fastas ofte, sed viaj disĉiploj ne fastas? <span class="m">15</span> Kaj Jesuo diris al ili: Ĉu la filoj de la edziĝejo povas malĝoji, dum la fianĉo estas kun ili? Sed venos tagoj, kiam la fianĉo estos prenita for de ili, kaj tiam ili fastos. <span class="m">16</span> Kaj neniu alkudras flikaĵon el nefulita drapo sur malnovan veston, ĉar la plenigaĵo forprenas de la vesto, kaj pli malbona ŝiraĵo fariĝas. <span class="m">17</span> Ankaŭ oni ne enverŝas novan vinon en malnovajn felsakojn; alie la felsakoj krevos, kaj la vino elfluos, kaj la felsakoj detruiĝos; sed oni enverŝas novan vinon en novajn felsakojn, kaj ambaŭ konserviĝas.</p>

 <p id="az82"><span class="m">18</span> Dum li tion parolis al ili, jen unu estro, alveninte, adorkliniĝis al li, dirante: Mia filino ĵus mortis; sed venu kaj metu vian manon sur ŝin, kaj ŝi vivos. <span class="m">19</span> Kaj Jesuo leviĝis, kaj sekvis lin, kaj ankaŭ liaj disĉiploj. <span class="m">20</span> Kaj jen virino, kiu jam dek du jarojn havis sangofluon, venis malantaŭ lin kaj tuŝis la randon de lia mantelo; <span class="m">21</span> ĉar ŝi diris en si: Se mi nur tuŝos lian mantelon, mi estos sanigita. <span class="m">22</span> Kaj Jesuo, sin turninte kaj vidinte ŝin, diris: Kuraĝu, filino; via fido vin savis. Kaj en tiu sama horo la virino resaniĝis. <span class="m">23</span> Kaj Jesuo, veninte en la domon de la estro kaj vidinte la flutistojn kaj la homamason bruantajn, <span class="m">24</span> diris: Foriru; ĉar la knabineto ne mortis, sed dormas. Kaj ili mokridis lin. <span class="m">25</span> Sed kiam la homamaso estis elpelita, li eniris, kaj prenis ŝian manon; kaj la knabineto leviĝis. <span class="m">26</span> Kaj disiris tiu famo en tiun tutan regionon.</p>

 <p id="az83"><span class="m">27</span> Kaj kiam Jesuo foriris de tie, du blinduloj sekvis lin, kriante kaj dirante: Kompatu nin, ho filo de <span class="nomo" lang="und" title="Ne-Esperanta nomo. Lingvo: nespecifita">David</span>. <span class="m">28</span> Kaj kiam li venis en la domon, la blinduloj alvenis al li, kaj Jesuo diris al ili: Ĉu vi kredas, ke mi povas fari ĉi tion? Ili diris al li: Jes, Sinjoro. <span class="m">29</span> Tiam li tuŝis iliajn okulojn, dirante: Estu al vi laŭ via fido. <span class="m">30</span> Kaj iliaj okuloj malfermiĝis. Kaj Jesuo severe ordonis al ili: Gardu vin, ke neniu tion sciu. <span class="m">31</span> Sed elirinte, ili disvastigis lian famon en tiu tuta regiono.</p>

 <p id="az84"><span class="m">32</span> Kaj dum ili eliris, jen oni alportis al li mutan demonhavanton. <span class="m">33</span> Kaj kiam la demono estis elpelita, la mutulo parolis; kaj la homamasoj miris, dirante: Neniam tia afero estas vidita en <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">34</span> Sed la Fariseoj diris: Per la estro de la demonoj li elpelas demonojn.</p>

 <p id="az85"><span class="m">35</span> Kaj Jesuo trairis ĉiujn urbojn kaj vilaĝojn, instruante en iliaj sinagogoj, kaj predikante la evangelion de la regno, kaj sanigante ĉian malsanon kaj ĉian malfortaĵon. <span class="m">36</span> Kaj vidante la homamasojn, li estis kortuŝita pri ili, ĉar ili estis mizerigitaj kaj disigitaj, kiel ŝafoj ne havantaj paŝtiston. <span class="m">37</span> Tiam li diris al siaj disĉiploj: La rikolto ja estas abunda, sed la laborantoj estas malmultaj. <span class="m">38</span> Petu do la Sinjoron de la rikolto, ke Li sendu laborantojn en Sian rikolton.</p>

 </div>

 <div class="chapitro"> <h4>10</h4> <p id="az86"><span class="m">1</span> Kaj li alvokis al si la dek du disĉiplojn, kaj donis al ili aŭtoritaton super malpuraj spiritoj, por elpeli ilin, kaj por sanigi ĉian malsanon kaj ĉian malfortaĵon.</p>

 <p id="az87"><span class="m">2</span> Kaj la nomoj de la dek du apostoloj estas jenaj: la unua, <span class="nomo" lang="und" title="Ne-Esperanta nomo. Lingvo: nespecifita">Simon</span>, kiu estis nomata Petro, kaj lia frato Andreo, Jakobo, filo de Zebedeo, kaj lia frato Johano, <span class="m">3</span> Filipo kaj Bartolomeo, Tomaso, kaj Mateo, impostisto, Jakobo, filo de Alfeo, kaj Tadeo, <span class="m">4</span> <span class="nomo" lang="und" title="Ne-Esperanta nomo. Lingvo: nespecifita">Simon</span>, la Fervorulo, kaj <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, kiu ankaŭ perfidis lin. <span class="m">5</span> Ĉi tiujn dek du Jesuo forsendis, kaj ordonis al ili, dirante:</p>

 <p id="az88">Ne iru sur vojon de nacianoj, kaj ne eniru en urbon de Samarianoj; <span class="m">6</span> sed iru prefere al la perditaj ŝafoj de la domo de <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">7</span> Kaj dum vi iros, prediku, dirante: La regno de la ĉielo alproksimiĝis. <span class="m">8</span> Malsanulojn sanigu, mortintojn levu, leprulojn purigu, demonojn elpelu: donace vi ricevis, donace donu. <span class="m">9</span> Ne provizu oron nek arĝenton nek kupron en viajn zonojn, <span class="m">10</span> nek saketon por vojaĝo, nek du tunikojn, nek ŝuojn, nek bastonon; ĉar la laboranto meritas sian nutraĵon. <span class="m">11</span> Kaj en iu ajn urbo aŭ vilaĝo, en kiun vi eniros, demandu, kiu tie estas inda; kaj loĝu tie, ĝis vi foriros. <span class="m">12</span> Kaj venante en la domon, salutu ĝin. <span class="m">13</span> Kaj se la domo estas inda, via paco venu sur ĝin; sed se ĝi ne estas inda, via paco revenu al vi. <span class="m">14</span> Kaj se iu ne akceptos vin, nek aŭskultos viajn vortojn, tiam forirante el tiu domo aŭ tiu urbo, deskuu la polvon de viaj piedoj. <span class="m">15</span> Vere mi diras al vi: Pli elporteble estos por la lando de <span class="nomo" lang="und" title="Ne-Esperanta nomo. Lingvo: nespecifita">Sodom</span> kaj <span class="nomo" lang="und" title="Ne-Esperanta nomo. Lingvo: nespecifita">Gomora</span> en la tago de juĝado, ol por tiu urbo.</p>

 <p id="az89"><span class="m">16</span> Jen mi forsendas vin kiel ŝafojn meze de lupoj; estu do prudentaj kiel serpentoj, kaj simplaj kiel kolomboj. <span class="m">17</span> Sed gardu vin kontraŭ la homoj; ĉar ili transdonos vin al sinedrioj, kaj en siaj sinagogoj ili vin skurĝos; <span class="m">18</span> kaj antaŭ provincestrojn kaj reĝojn vi estos kondukitaj pro mi, por atesto al ili kaj al la nacianoj. <span class="m">19</span> Sed kiam ili transdonos vin, ne zorgu, kiel aŭ kion vi parolos; ĉar estos donita al vi en tiu horo tio, kion vi parolos. <span class="m">20</span> Ĉar parolas ne vi, sed la Spirito de via Patro parolas en vi. <span class="m">21</span> Kaj frato transdonos fraton al morto, kaj patro filon; kaj infanoj ribelos kontraŭ gepatroj kaj mortigos ilin. <span class="m">22</span> Kaj vi estos malamataj de ĉiuj pro mia nomo; sed kiu persistos ĝis la fino, tiu estos savita. <span class="m">23</span> Kaj kiam oni vin persekutos en unu urbo, forkuru en alian; ĉar vere mi diras al vi: Vi ne trairos la urbojn de <span class="nomo" lang="und" title="Ne-Esperanta nomo. Lingvo: nespecifita">Izrael</span>, antaŭ ol venos la Filo de homo.</p>

 <p id="az90"><span class="m">24</span> Disĉiplo ne estas super sia instruanto, nek sklavo super sia sinjoro. <span class="m">25</span> Sufiĉas por la disĉiplo, ke li estu kiel lia instruanto, kaj la sklavo, kiel lia sinjoro. Se oni nomis la dommastron <span class="nomo" lang="und" title="Ne-Esperanta nomo. Lingvo: nespecifita">Baal-Zebub</span>, kiom pli ankaŭ liajn domanojn! <span class="m">26</span> Tial ne timu ilin, ĉar nenio estas kovrita, kio ne estos elmontrita, kaj nenio kaŝita, kio ne estos konigita. <span class="m">27</span> Kion mi diras al vi en la mallumo, tion parolu en la lumo; kaj kion vi aŭdas en la orelon, tion proklamu sur la tegmentoj. <span class="m">28</span> Kaj ne timu tiujn, kiuj mortigas la korpon, sed ne povas mortigi la animon; sed prefere timu Tiun, kiu povas pereigi kaj animon kaj korpon en <span class="nomo" lang="und" title="Ne-Esperanta nomo. Lingvo: nespecifita">Gehena</span>. <span class="m">29</span> Ĉu oni ne vendas du paserojn por asaro? tamen unu el ili ne falos teren sen via Patro; <span class="m">30</span> sed eĉ la haroj de via kapo estas ĉiuj kalkulitaj. <span class="m">31</span> Tial ne timu; vi valoras pli, ol multaj paseroj. <span class="m">32</span> Ĉiun do, kiu konfesos min antaŭ homoj, mi ankaŭ konfesos antaŭ mia Patro, kiu estas en la ĉielo. <span class="m">33</span> Sed kiu malkonfesos min antaŭ homoj, tiun mi ankaŭ malkonfesos antaŭ mia Patro, kiu estas en la ĉielo.</p>

 <p id="az91"><span class="m">34</span> Ne supozu, ke mi venis, por enkonduki pacon sur la teron; mi venis, por enkonduki ne pacon, sed glavon. <span class="m">35</span> Ĉar mi venis, por kontraŭmeti viron kontraŭ lian patron, kaj filinon kontraŭ ŝian patrinon, kaj bofilinon kontraŭ ŝian bopatrinon; <span class="m">36</span> kaj la domanoj de homo estos liaj malamikoj. <span class="m">37</span> Kiu amas patron aŭ patrinon pli ol min, tiu ne estas inda je mi; kaj kiu amas filon aŭ filinon pli ol min, tiu ne estas inda je mi. <span class="m">38</span> Kaj kiu ne prenas sian krucon kaj sekvas post mi, tiu ne estas inda je mi. <span class="m">39</span> Kiu trovas sian vivon, tiu ĝin perdos; kaj kiu perdas sian vivon pro mi, tiu ĝin trovos.</p>

 <p id="az92"><span class="m">40</span> Kiu vin akceptas, tiu min akceptas; kaj kiu min akceptas, tiu akceptas Tiun, kiu min sendis. <span class="m">41</span> Kiu akceptas profeton en la nomo de profeto, tiu ricevos rekompencon de profeto; kaj kiu akceptas justulon en la nomo de justulo, tiu ricevos rekompencon de justulo. <span class="m">42</span> Kaj kiu trinkigos nur tason da malvarma akvo al unu el ĉi tiuj malgranduloj en la nomo de disĉiplo, vere mi diras al vi, tiu neniel perdos sian rekompencon.</p>

 </div>

 <div class="chapitro"> <h4>11</h4> <p id="az93"><span class="m">1</span> Kaj kiam Jesuo finis siajn ordonojn al siaj dek du disĉiploj, li foriris de tie, por instrui kaj prediki en iliaj urboj.</p>

 <p id="az94"><span class="m">2</span> Kaj kiam Johano aŭdis en la malliberejo pri la faroj de Kristo, li sendis per siaj disĉiploj, <span class="m">3</span> por diri al li: Ĉu vi estas la venonto, aŭ ĉu ni atendu alian? <span class="m">4</span> Kaj Jesuo responde diris al ili: Iru kaj sciigu al Johano tion, kion vi aŭdas kaj vidas: <span class="m">5</span> blinduloj ricevas vidpovon, kaj lamuloj marŝas, lepruloj estas purigitaj, kaj surduloj aŭdas, kaj mortintoj leviĝas, kaj al malriĉuloj evangelio estas predikata. <span class="m">6</span> Kaj feliĉa estas ĉiu, kiu ne falpuŝiĝas pro mi. <span class="m">7</span> Kaj kiam ili foriris, Jesuo komencis paroli al la homamasoj pri Johano: Kion vi eliris en la dezerton por rigardi? ĉu junkon skuatan de la vento? <span class="m">8</span> Sed kion vi eliris por vidi? ĉu homon mole vestitan? Jen tiuj, kiuj portas molajn vestojn, troviĝas en domoj de reĝoj. <span class="m">9</span> Sed kion vi eliris por vidi? ĉu profeton? Jes, mi diras al vi, kaj multe pli ol profeton. <span class="m">10</span> Ĉar li estas tiu, pri kiu estas skribite:</p>

 <p id="az95">Jen Mi sendos Mian anĝelon antaŭ via vizaĝo,<br> Kaj li preparos antaŭ vi vian vojon.</p>

 <p id="az97"><span class="m">11</span> Vere mi diras al vi: Inter naskitoj de virinoj ne aperis iu pli granda ol Johano, la Baptisto; tamen tiu, kiu estas nur malgranda en la regno de la ĉielo, estas pli granda ol li. <span class="m">12</span> Kaj de post la tagoj de Johano, la Baptisto, ĝis nun, la regno de la ĉielo estas perfortata, kaj perfortuloj kaptas ĝin. <span class="m">13</span> Ĉar ĉiuj profetoj kaj la leĝo profetis ĝis Johano. <span class="m">14</span> Kaj se vi volas tion ricevi, tiu estas <span class="nomo" lang="und" title="Ne-Esperanta nomo. Lingvo: nespecifita">Elija</span>, kiu estis venonta. <span class="m">15</span> Kiu havas orelon por aŭdi, tiu aŭdu. <span class="m">16</span> Sed al kio mi komparu ĉi tiun generacion? Ĝi similas al infanoj, kiuj sidas sur la placoj, kaj vokas al la ceteraj, <span class="m">17</span> dirante: Ni flutis al vi, kaj vi ne dancis; ni lamentis, kaj vi ne ploris. <span class="m">18</span> Ĉar venis Johano, nek manĝante nek trinkante, kaj ili diras: Li havas demonon. <span class="m">19</span> La Filo de homo venis, manĝante kaj trinkante, kaj ili diras: Jen manĝegulo kaj vindrinkulo, amiko de impostistoj kaj pekuloj! Kaj la saĝeco estas pravigita de siaj faroj.</p>

 <p id="az98"><span class="m">20</span> Tiam li komenci riproĉi la urbojn, en kiuj estis faritaj la plej multaj el liaj potencaj faroj; ĉar ili ne pentis. <span class="m">21</span> Ve al vi, <span class="nomo" lang="und" title="Ne-Esperanta nomo. Lingvo: nespecifita">Ĥorazin</span>! Ve al vi, <span class="nomo" lang="und" title="Ne-Esperanta nomo. Lingvo: nespecifita">Betsaida</span>! Ĉar se en Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span> estus faritaj tiuj potencaĵoj, kiuj estas faritaj en vi, antaŭ longe ili jam pentus en sakaĵo kaj cindro. <span class="m">22</span> Tamen mi diras al vi: Estos pli elporteble por Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span> en la tago de juĝado, ol por vi. <span class="m">23</span> Kaj vi, <span class="nomo" lang="und" title="Ne-Esperanta nomo. Lingvo: nespecifita">Kapernaum</span>! ĉu vi estos altigita ĝis la ĉielo? vi malsupreniĝos ĝis <span class="nomo" lang="und" title="Ne-Esperanta nomo. Lingvo: nespecifita">Hades</span>; ĉar se en <span class="nomo" lang="und" title="Ne-Esperanta nomo. Lingvo: nespecifita">Sodom</span> estus faritaj tiuj potencaĵoj, kiuj estas faritaj en vi, ĝi restus ĝis hodiaŭ. <span class="m">24</span> Tamen mi diras al vi: Estos pli elporteble por la lando de <span class="nomo" lang="und" title="Ne-Esperanta nomo. Lingvo: nespecifita">Sodom</span> en la tago de juĝado, ol por vi.</p>

 <p id="az99"><span class="m">25</span> En tiu tempo Jesuo ekparolis kaj diris: Mi Vin gloras, ho Patro, Sinjoro de la ĉielo kaj la tero, ke tion Vi kaŝis for de saĝuloj kaj prudentuloj, kaj malkaŝis al infanoj; <span class="m">26</span> jes, Patro, ĉar tiel estis bone antaŭ Vi. <span class="m">27</span> Ĉio estas transdonita al mi de mia Patro, kaj neniu konas la Filon krom la Patro, nek iu konas la Patron krom la Filo, kaj tiu, al kiu la Filo volas malkaŝi Lin. <span class="m">28</span> Venu al mi ĉiuj, kiuj estas laborantaj kaj ŝarĝitaj, kaj mi vin ripozigos. <span class="m">29</span> Metu sur vin mian jugon, kaj lernu ĉe mi, ĉar mi estas milda kaj korhumila; kaj vi trovos ripozon por viaj animoj. <span class="m">30</span> Ĉar mia jugo estas facila, kaj mia ŝarĝo estas malpeza.</p>

 </div>

 <div class="chapitro"> <h4>12</h4> <p id="az100"><span class="m">1</span> En tiu tempo Jesuo iris en sabato tra la grenkampoj, kaj liaj disĉiploj malsatis, kaj komencis deŝiri spikojn, kaj manĝi. <span class="m">2</span> Sed la Fariseoj, vidinte, diris al li: Jen viaj disĉiploj faras tion, kio ne estas permesata en sabato. <span class="m">3</span> Sed li diris al ili: Ĉu vi ne legis, kion faris <span class="nomo" lang="und" title="Ne-Esperanta nomo. Lingvo: nespecifita">David</span>, kiam malsatis li kaj liaj kunuloj? <span class="m">4</span> ke li eniris en la domon de Dio, kaj manĝis la panojn de propono, kiujn manĝi ne estis permesate al li, nek al liaj kunuloj, sed nur al la pastroj? <span class="m">5</span> Kaj ĉu vi ne legis en la leĝo, kiel en sabato la pastroj en la templo profanas la sabaton kaj estas senkulpaj? <span class="m">6</span> Sed mi diras al vi, ke alestas ĉi tie io pli granda ol la templo. <span class="m">7</span> Sed se vi komprenus, kion signifas ĉi tio: Mi deziras bonfaradon, sed ne oferon; vi ne kondamnus la senkulpajn. <span class="m">8</span> Ĉar la Filo de homo estas sinjoro de la sabato.</p>

 <p id="az101"><span class="m">9</span> Kaj li foriris de tie, kaj eniris en ilian sinagogon; <span class="m">10</span> kaj jen viro, havanta manon velkintan. Kaj oni demandis al li, dirante: Ĉu estas permesate sanigi en sabato? por ke ili povu lin akuzi. <span class="m">11</span> Kaj li diris al ili: Kiu el vi, havanta unu ŝafon, se ĝi falos en fosaĵon en sabato, ne ekprenos kaj levos ĝin? <span class="m">12</span> Kiom do viro superas ŝafon! Tial estas permesate bonfari en sabato. <span class="m">13</span> Tiam li diris al la viro: Etendu vian manon. Kaj ĉi tiu etendis ĝin, kaj ĝi tute resaniĝis kiel la alia. <span class="m">14</span> Sed la Fariseoj eliris, kaj konsiliĝis kontraŭ li, kiamaniere lin pereigi. <span class="m">15</span> Kaj Jesuo, eksciante, foriris de tie, kaj multaj lin sekvis; kaj li sanigis ilin ĉiujn, <span class="m">16</span> kaj admonis ilin, ke ili ne konatigu lin; <span class="m">17</span> por ke plenumiĝu tio, kio estis dirita per la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>, nome:</p>

 <p id="az102"><span class="m">18</span> Jen estas Mia servanto, kiun Mi elektis,<br> Mia amata, en kiu Mia animo havas plezuron.<br> Mi metos Mian Spiriton sur lin;<br> Kaj li proklamos justecon al la nacioj.<br> <span class="m">19</span> Li ne disputados, nek laŭte krios;<br> Kaj oni ne aŭdos sur la stratoj lian voĉon.<br> <span class="m">20</span> Kanon rompetitan li ne rompos,<br> Kaj meĉon senfajriĝantan li ne estingos,<br> Ĝis li elsendos juĝon por venko.<br> <span class="m">21</span> Kaj al lia nomo esperos la nacioj.</p>

 <p id="az112"><span class="m">22</span> Tiam oni kondukis al li demonhavanton, blindan kaj mutan; kaj li sanigis lin, tiel ke la mutulo parolis kaj vidis. <span class="m">23</span> Kaj miris ĉiuj homamasoj, kaj diris: Ĉu ĉi tiu estas la filo de <span class="nomo" lang="und" title="Ne-Esperanta nomo. Lingvo: nespecifita">David</span>? <span class="m">24</span> Sed la Fariseoj, aŭdinte, diris: Ĉi tiu ne elpelas demonojn krom per <span class="nomo" lang="und" title="Ne-Esperanta nomo. Lingvo: nespecifita">Baal-Zebub</span>, estro de la demonoj. <span class="m">25</span> Kaj sciante iliajn pensojn, li diris al ili: Ĉiu regno dividita kontraŭ si dezertiĝas, kaj ĉiu urbo aŭ domo dividita kontraŭ si ne starados; <span class="m">26</span> kaj se Satano elpelas Satanon, li estas dividita kontraŭ si; kiel do staros lia regno? <span class="m">27</span> Kaj se mi per <span class="nomo" lang="und" title="Ne-Esperanta nomo. Lingvo: nespecifita">Baal-Zebub</span> elpelas demonojn, per kiu viaj filoj elpelas ilin? tial ili estos viaj juĝantoj. <span class="m">28</span> Sed se mi per la Spirito de Dio elpelas demonojn, tiam la regno de Dio estas veninta sur vin. <span class="m">29</span> Kaj kiel oni povas eniri en la domon de la fortulo kaj trarabi liajn posedaĵojn, se unue li ne ligos la fortulon? kaj poste li trarabos lian domon. <span class="m">30</span> Kiu ne estas kun mi, tiu estas kontraŭ mi; kaj kiu ne kolektas kun mi, tiu disĵetas. <span class="m">31</span> Tial mi diras al vi: Ĉia peko kaj ĉia blasfemo estos pardonita el homoj; sed la blasfemo kontraŭ la Spirito ne estos pardonita. <span class="m">32</span> Kaj al iu, kiu parolos vorton kontraŭ la Filo de homo, tio estos pardonita; sed al iu, kiu parolos kontraŭ la Sankta Spirito, tio ne estos pardonita en ĉi tiu mondo, nek en la venonta. <span class="m">33</span> Aŭ faru la arbon bona kaj ĝian frukton bona, aŭ faru la arbon malbona kaj ĝian frukton malbona; ĉar la arbo estas konata per la frukto. <span class="m">34</span> Ho vipuridoj! kiel vi povas paroli bonaĵojn, estante malbonaj? ĉar el la abundo de la koro la buŝo parolas. <span class="m">35</span> La bona homo el sia bona trezoro elmetas bonaĵojn; kaj la malbona homo el sia malbona trezoro elmetas malbonaĵojn. <span class="m">36</span> Kaj mi diras al vi, ke pro ĉiu senutila vorto, kiun homoj parolos, ili donos respondon en la tago de juĝado. <span class="m">37</span> Ĉar laŭ viaj vortoj vi estos pravigitaj, kaj laŭ viaj vortoj vi estos kondamnitaj.</p>

 <p id="az113"><span class="m">38</span> Tiam iuj el la skribistoj kaj Fariseoj respondis al li, dirante: Majstro, ni deziras vidi signon de vi. <span class="m">39</span> Sed li respondis kaj diris al ili: Malbona kaj adultema generacio serĉas signon; kaj neniu signo estos donita al ĝi krom la signo de la profeto <span class="nomo" lang="und" title="Ne-Esperanta nomo. Lingvo: nespecifita">Jona</span>; <span class="m">40</span> ĉar kiel <span class="nomo" lang="und" title="Ne-Esperanta nomo. Lingvo: nespecifita">Jona</span> estis tri tagojn kaj tri noktojn en la ventro de la marmonstro, tiel la Filo de homo estos tri tagojn kaj tri noktojn en la koro de la tero. <span class="m">41</span> Viroj Nineveanoj staros en la juĝado kun ĉi tiu generacio, kaj kondamnos ĝin; ĉar ili pentis pro la predikado de <span class="nomo" lang="und" title="Ne-Esperanta nomo. Lingvo: nespecifita">Jona</span>; kaj jen iu pli granda ol <span class="nomo" lang="und" title="Ne-Esperanta nomo. Lingvo: nespecifita">Jona</span> estas ĉi tie. <span class="m">42</span> La reĝino de la sudo leviĝos en la juĝado kun ĉi tiu generacio, kaj kondamnos ĝin; ĉar ŝi venis el la finoj de la tero, por aŭskulti la saĝon de Salomono; kaj jen iu pli granda ol Salomono estas ĉi tie. <span class="m">43</span> Sed kiam la malpura spirito eliras el homo, ĝi trairas tra senakvaj lokoj, serĉante ripozon, sed ne trovas ĝin. <span class="m">44</span> Tiam ĝi diras: Mi reiros al mia domo, el kie mi eliris. Kaj alveninte, ĝi trovas ĝin vakanta, balaita, kaj ornamita. <span class="m">45</span> Tiam ĝi iras, kaj kunprenas al si sep aliajn spiritojn pli malbonajn ol ĝi mem, kaj ili eniras kaj loĝas tie; kaj la fina stato de tiu homo fariĝas pli malbona, ol la unua. Tiel estos ankaŭ al ĉi tiu malbona generacio.</p>

 <p id="az114"><span class="m">46</span> Dum li ankoraŭ parolis al la homamasoj, jen lia patrino kaj liaj fratoj staris ekstere, dezirantaj paroli kun li. <span class="m">47</span> Kaj iu diris al li: Jen via patrino kaj viaj fratoj staras ekstere, dezirantaj paroli kun vi. <span class="m">48</span> Sed li responde diris al tiu, kiu parolis al li: Kiu estas mia patrino? kaj kiuj estas miaj fratoj? <span class="m">49</span> Kaj etendinte la manon al siaj disĉiploj, li diris: Jen mia patrino kaj miaj fratoj! <span class="m">50</span> Ĉar kiu ajn faros la volon de mia Patro, kiu estas en la ĉielo, tiu estas mia frato kaj mia fratino kaj mia patrino.</p>

 </div>

 <div class="chapitro"> <h4>13</h4> <p id="az115"><span class="m">1</span> En tiu tago Jesuo eliris el la domo kaj sidiĝis apud la maro. <span class="m">2</span> Kaj kolektiĝis al li grandaj homamasoj, tiel ke li eniris en ŝipeton, kaj sidis; kaj la tuta homamaso staris sur la marbordo. <span class="m">3</span> Kaj li multe parolis al ili per paraboloj, dirante: Jen semisto eliris, por semi; <span class="m">4</span> kaj dum li semis, iuj semoj falis apud la vojo, kaj la birdoj venis kaj formanĝis ilin; <span class="m">5</span> kaj aliaj falis sur ŝtonajn lokojn, kie ili ne havis multe da tero; kaj tuj ili ekkreskis, ĉar ili ne havis profundecon de tero; <span class="m">6</span> kaj kiam la suno leviĝis, ili brulsekiĝis, kaj ĉar ili ne havis radikon, ili forvelkis. <span class="m">7</span> Kaj aliaj falis inter dornojn, kaj la dornoj kreskis kaj sufokis ilin; <span class="m">8</span> kaj aliaj falis sur la bonan teron, kaj donis frukton, jen centoble, jen sesdekoble, jen tridekoble. <span class="m">9</span> Kiu havas orelojn, tiu aŭdu.</p>

 <p id="az116"><span class="m">10</span> Kaj la disĉiploj venis, kaj diris al li: Kial vi parolas al ili per paraboloj? <span class="m">11</span> Kaj li respondis kaj diris al ili: Al vi estas donite scii la misterojn de la regno de la ĉielo, sed al ili ne estas donite. <span class="m">12</span> Ĉar kiu ajn havas, al tiu estos donite, kaj li havos abundon; sed kiu ajn ne havas, for de tiu estos prenita eĉ tio, kion li havas. <span class="m">13</span> Tial mi parolas al ili per paraboloj; ĉar vidante, ili ne rimarkas, kaj aŭdante, ili ne aŭdas nek komprenas. <span class="m">14</span> Kaj por ili plenumiĝis tiu profetaĵo de <span class="nomo" lang="und" title="Ne-Esperanta nomo. Lingvo: nespecifita">Jesaja</span>, kiu diras:</p>

 <p id="az117">Aŭdante, vi aŭdos, sed ne komprenos;<br> Kaj vidante, vi vidos, sed ne rimarkos;<br> <span class="m">15</span> Ĉar la koro de tiu popolo grasiĝis,<br> Kaj iliaj oreloj aŭdas malklare,<br> Kaj siajn okulojn ili fermis;<br> Por ke ili ne vidu per siaj okuloj,<br> Kaj ne aŭdu per siaj oreloj,<br> Kaj ne komprenu per sia koro,<br> Kaj ne rekonvertiĝu,<br> Kaj ke Mi ne sanigu ilin.</p>

 <p id="az127"><span class="m">16</span> Sed feliĉaj estas viaj okuloj, ĉar ili vidas; kaj viaj oreloj, ĉar ili aŭdas. <span class="m">17</span> Vere mi diras al vi, ke multaj profetoj kaj justuloj deziris vidi tion, kion vi vidas, sed ili ne vidis; kaj aŭdi tion, kion vi aŭdas, sed ili ne aŭdis. <span class="m">18</span> Vi do aŭdu la parabolon de la semisto. <span class="m">19</span> Kiam iu aŭdas la vorton de la regno kaj ne komprenas ĝin, tiam venas la malbonulo, kaj forprenas tion, kio estas semita en lia koro. Ĉi tiu estas la ricevinta semon apud la vojo. <span class="m">20</span> Kaj tiu, kiu ricevis semon sur la ŝtonaj lokoj, estas tiu, kiu aŭdas la vorton kaj tuj kun ĝojo akceptas ĝin; <span class="m">21</span> sed li ne havas radikon en si, sed restas nur portempe, kaj kiam venas sufero aŭ persekuto pro la vorto, tuj li falpuŝiĝas. <span class="m">22</span> Kaj kiu ricevis semon inter la dornoj, estas tiu, kiu aŭdas la vorton; sed la zorgoj de la mondo kaj la trompo de riĉo sufokas la vorton, kaj li fariĝas senfrukta. <span class="m">23</span> Kaj kiu ricevis semon sur la bona tero, estas tiu, kiu aŭdas la vorton kaj komprenas ĝin; kaj tiu ja portas frukton, kaj donas, jen centoble, jen sesdekoble, jen tridekoble.</p>

 <p id="az128"><span class="m">24</span> Alian parabolon li proponis al ili, dirante: La regno de la ĉielo similas al homo, kiu semis bonan semon en sia kampo; <span class="m">25</span> sed dum homoj dormis, lia malamiko venis kaj semis lolon meze de la tritiko, kaj foriris. <span class="m">26</span> Kaj kiam la trunketo kreskis kaj donis frukton, tiam aperis ankaŭ la lolo. <span class="m">27</span> Kaj la sklavoj de la dommastro venis, kaj diris al li: Sinjoro, ĉu vi ne semis bonan semon en via kampo? De kie do ĝi havas lolon? <span class="m">28</span> Kaj li diris al ili: Iu malamiko faris tion. Kaj la sklavoj diris al li: Ĉu vi do volas, ke ni iru kaj kolektu ĝin? <span class="m">29</span> Sed li diris: Ne; por ke, kolektante la lolon, vi ne elradikigu ankaŭ la tritikon. <span class="m">30</span> Lasu al ambaŭ kreski kune ĝis la rikolto; kaj en la tempo de la rikolto mi diros al la rikoltistoj: Kolektu unue la lolon, kaj ligu ĝin en faskojn, por bruligi ĝin; sed kolektu la tritikon en mian grenejon.</p>

 <p id="az129"><span class="m">31</span> Alian parabolon li proponis al ili, dirante: La regno de la ĉielo similas al sinapa semeto, kiun viro prenis kaj semis en sia kampo; <span class="m">32</span> ĝi vere estas pli malgranda ol ĉiuj semoj, sed kreskinte, ĝi estas pli granda ol la legomoj, kaj fariĝas arbo, tiel ke venas la birdoj de la ĉielo kaj loĝas en ĝiaj branĉoj.</p>

 <p id="az130"><span class="m">33</span> Alian parabolon li parolis al ili: La regno de la ĉielo similas al fermentaĵo, kiun virino prenis kaj kaŝis en tri mezurojn da faruno, ĝis la tuto fermentis.</p>

 <p id="az131"><span class="m">34</span> Ĉion tion parolis Jesuo per paraboloj al la homamasoj, kaj sen parabolo li parolis nenion al ili; <span class="m">35</span> por ke plenumiĝu tio, kio estis dirita per la profeto, nome:</p>

 <p id="az132">Mi malfermos per sentenco mian buŝon;<br> Mi eldiros enigmojn el tempo antikva.</p>

 <p id="az134"><span class="m">36</span> Tiam forsendinte la homamasojn, li venis en la domon; kaj liaj disĉiploj venis al li, dirante: Klarigu al ni la parabolon pri la lolo de la kampo. <span class="m">37</span> Kaj responde li diris: Tiu, kiu semas la bonan semon, estas la Filo de homo; <span class="m">38</span> kaj la kampo estas la mondo; kaj la bonaj semoj estas la filoj de la regno; kaj la lolo estas la filoj de la malbonulo; <span class="m">39</span> kaj la malamiko, kiu ilin semis, estas la diablo; kaj la rikolto estas la fino de la mondaĝo; kaj la rikoltistoj estas anĝeloj. <span class="m">40</span> Kiel do la lolo estas kolektita kaj bruligita per fajro, tiel estos ĉe la fino de la mondaĝo. <span class="m">41</span> La Filo de homo elsendos siajn anĝelojn, kaj ili kolektos el lia regno ĉiun falpuŝilon, kaj ĉiujn, kiuj faras maljustecon, <span class="m">42</span> kaj ĵetos ilin en la fornon de fajro; tie estos la plorado kaj la grincado de dentoj. <span class="m">43</span> Tiam la justuloj brilos kiel la suno en la regno de sia Patro. Kiu havas orelojn, tiu aŭdu.</p>

 <p id="az135"><span class="m">44</span> La regno de la ĉielo similas al kaŝita en kampo trezoro, kiun viro trovis kaj kaŝis, kaj pro ĝojo li iras kaj vendas ĉion, kion li posedas, kaj aĉetas tiun kampon.</p>

 <p id="az136"><span class="m">45</span> Cetere, la regno de la ĉielo similas al komercisto, serĉanta belajn perlojn; <span class="m">46</span> kaj trovinte unu multevaloran perlon, li iris kaj vendis ĉion, kion li posedis, kaj aĉetis ĝin.</p>

 <p id="az137"><span class="m">47</span> Plue, la regno de la ĉielo similas al reto, kiu estis ĵetita en la maron kaj kolektis el ĉiu speco, <span class="m">48</span> kaj kiun, kiam ĝi pleniĝis, oni suprentiris al la marbordo; kaj sidiĝinte, ili kolektis la bonajn en ujojn, sed la malbonajn ili ĵetis eksteren. <span class="m">49</span> Tiel estos en la fino de la mondaĝo: la anĝeloj eliros, kaj apartigos la malbonulojn el inter la justuloj, <span class="m">50</span> kaj ĵetos ilin en la fornon de fajro; tie estos la plorado kaj la grincado de dentoj.</p>

 <p id="az138"><span class="m">51</span> Ĉu vi komprenis ĉion tion? Ili diris al li: Jes. <span class="m">52</span> Kaj li diris al ili: Tial ĉiu skribisto, disĉipligita en la regnon de la ĉielo, similas al dommastro, kiu elportas el sia trezorejo objektojn novajn kaj malnovajn.</p>

 <p id="az139"><span class="m">53</span> Kaj kiam Jesuo finis tiujn parabolojn, li foriris de tie. <span class="m">54</span> Kaj veninte en sian patrujon, li instruis ilin en ilia sinagogo, tiel ke ili miris, kaj diris: De kie ĉi tiu viro havas tian saĝecon kaj la potencaĵojn? <span class="m">55</span> Ĉu ĉi tiu ne estas la filo de la ĉarpentisto? ĉu lia patrino ne estas nomata <span class="nomo" lang="und" title="Ne-Esperanta nomo. Lingvo: nespecifita">Maria</span>? kaj liaj fratoj Jakobo kaj <span class="nomo" lang="und" title="Ne-Esperanta nomo. Lingvo: nespecifita">Joses</span> kaj <span class="nomo" lang="und" title="Ne-Esperanta nomo. Lingvo: nespecifita">Simon</span> kaj <span class="nomo" lang="und" title="Ne-Esperanta nomo. Lingvo: nespecifita">Judas</span>? <span class="m">56</span> Kaj ĉu liaj fratinoj ne estas ĉiuj ĉe ni? De kie do li ĉion tion havas? <span class="m">57</span> Kaj ili ofendiĝis pro li. Sed Jesuo diris al ili: Profeto ne estas sen honoro, krom en sia patrujo kaj en sia domo. <span class="m">58</span> Kaj pro ilia nekredemo li faris tie ne multajn potencaĵojn.</p>

 </div>

 <div class="chapitro"> <h4>14</h4> <p id="az140"><span class="m">1</span> En tiu tempo la tetrarĥo Herodo aŭdis la famon pri Jesuo, <span class="m">2</span> kaj diris al siaj servantoj: Tiu estas Johano, la Baptisto; li leviĝis el la mortintoj, kaj tial tiuj potencaĵoj energias en li. <span class="m">3</span> Ĉar Herodo jam arestis Johanon kaj ligis lin kaj metis lin en malliberejon pro Herodias, kiu estis edzino de lia frato Filipo. <span class="m">4</span> Ĉar Johano diris al li: Ne decas, ke vi havu ŝin. <span class="m">5</span> Kaj dezirante mortigi lin, li timis la popolon, ĉar oni opiniis lin profeto. <span class="m">6</span> Sed kiam venis la naskotaga festo de Herodo, la filino de Herodias dancis en la mezo, kaj plaĉis al Herodo. <span class="m">7</span> Tiam li ĵure promesis doni al ŝi ion ajn, kion ŝi petos. <span class="m">8</span> Kaj ŝi, instigite de sia patrino, diris: Donu al mi ĉi tie sur plado la kapon de Johano, la Baptisto. <span class="m">9</span> Kaj la reĝo malĝojis; tamen pro siaj ĵuroj kaj pro la kunmanĝantoj li ordonis doni ĝin; <span class="m">10</span> kaj sendinte, li senkapigis Johanon en la malliberejo. <span class="m">11</span> Kaj oni alportis lian kapon sur plado, kaj donis ĝin al la knabino, kaj ŝi alportis ĝin al sia patrino. <span class="m">12</span> Kaj liaj disĉiploj venis kaj forportis la korpon kaj enterigis ĝin, kaj ili iris kaj rakontis tion al Jesuo.</p>

 <p id="az141"><span class="m">13</span> Kaj Jesuo, aŭdinte, foriris de tie en ŝipeto al dezerta loko aparte; kaj la homamasoj, aŭdinte, sekvis lin, piedirante el la urboj. <span class="m">14</span> Kaj li elvenis, kaj vidis grandan homamason, kaj li kortuŝiĝis pri ili, kaj sanigis iliajn malsanulojn. <span class="m">15</span> Kaj kiam venis la vespero, liaj disĉiploj venis al li, dirante: La loko estas dezerta, kaj la horo jam pasis; forsendu la homamason, por ke ili iru en la vilaĝojn kaj aĉetu por si manĝaĵon. <span class="m">16</span> Sed Jesuo diris al ili: Ili ne bezonas foriri; vi donu al ili manĝi. <span class="m">17</span> Kaj ili diris al li: Ni nenion havas ĉi tie, krom kvin panoj kaj du fiŝoj. <span class="m">18</span> Kaj li diris: Alportu ilin ĉi tien al mi. <span class="m">19</span> Kaj li ordonis al la homamasoj sidiĝi sur la herbo; kaj li prenis la kvin panojn kaj la du fiŝojn, kaj suprenrigardinte al la ĉielo, li benis kaj dispecigis la panojn, kaj donis al la disĉiploj, kaj la disĉiploj al la homamasoj. <span class="m">20</span> Kaj ĉiuj manĝis kaj satiĝis; kaj oni kolektis da postrestintaj fragmentoj dek du plenajn korbojn. <span class="m">21</span> Kaj la manĝantoj estis ĉirkaŭ kvin mil viroj, krom virinoj kaj infanoj.</p>

 <p id="az142"><span class="m">22</span> Kaj tuj li devigis la disĉiplojn eniri en la ŝipeton kaj iri antaŭ li al la alia bordo, ĝis li forsendos la homamason. <span class="m">23</span> Kaj forsendinte la homamason, li supreniris sur la monton sola, por preĝi; kaj kiam vesperiĝis, li estis tie sola. <span class="m">24</span> Sed la ŝipeto jam estis meze de la maro, turmentata de la ondoj; ĉar la vento estis kontraŭa. <span class="m">25</span> Kaj en la kvara gardoparto de la nokto li venis al ili, irante sur la maro. <span class="m">26</span> Sed la disĉiploj, vidante lin iranta sur la maro, maltrankviliĝis, dirante: Jen fantomo; kaj ili ekkriis pro timo. <span class="m">27</span> Sed tuj Jesuo parolis al ili, dirante: Kuraĝu; ĝi estas mi; ne timu. <span class="m">28</span> Kaj responde al li Petro diris: Sinjoro, se ĝi estas vi, ordonu min veni al vi sur la akvo. <span class="m">29</span> Kaj li diris: Venu. Kaj Petro, malsuprenirinte el la ŝipeto, iris sur la akvo, por veni al Jesuo. <span class="m">30</span> Sed vidante la venton, li timis, kaj komencante subakviĝi, li ekkriis, dirante: Sinjoro, savu min. <span class="m">31</span> Kaj tuj Jesuo etendis la manon kaj ektenis lin, dirante al li: Ho malgrandfidulo, kial vi dubis? <span class="m">32</span> Kaj kiam ili supreniris en la ŝipeton, la vento ĉesiĝis. <span class="m">33</span> Kaj tiuj, kiuj estis en la ŝipeto, adorkliniĝis al li, dirante: Vere vi estas Filo de Dio.</p>

 <p id="az143"><span class="m">34</span> Kaj transirinte, ili alvenis teren ĉe <span class="nomo" lang="und" title="Ne-Esperanta nomo. Lingvo: nespecifita">Genesaret</span>. <span class="m">35</span> Kaj kiam la viroj de tiu loko ekkonis lin, ili sendis en la tutan ĉirkaŭaĵon, kaj venigis al li ĉiujn malsanulojn; <span class="m">36</span> kaj ili petis lin, ke ili nur tuŝu la randon de lia mantelo; kaj ĉiuj, kiuj tuŝis, estis tute resanigitaj.</p>

 </div>

 <div class="chapitro"> <h4>15</h4> <p id="az144"><span class="m">1</span> Tiam alvenis al Jesuo el <span class="nomo" lang="und" title="Ne-Esperanta nomo. Lingvo: nespecifita">Jerusalem</span> Fariseoj kaj skribistoj, dirante: <span class="m">2</span> Kial viaj disĉiploj transpaŝas la tradicion de la antaŭuloj? ĉar ili ne lavas siajn manojn, kiam ili manĝas panon. <span class="m">3</span> Kaj li responde diris al ili: Kial vi ankaŭ transpaŝas la ordonon de Dio per via tradicio? <span class="m">4</span> Ĉar Dio diris: Respektu vian patron kaj vian patrinon; kaj: Kiu malbenas sian patron aŭ sian patrinon, tiu nepre mortu. <span class="m">5</span> Sed vi diras: Se iu diros al sia patro aŭ al sia patrino: Oferdono estu tio, per kio vi povus profiti de mi, <span class="m">6</span> tiu ne devas respekti sian patron aŭ sian patrinon. Kaj vi vantigis la vorton de Dio per via tradicio. <span class="m">7</span> Ho hipokrituloj, bone profetis <span class="nomo" lang="und" title="Ne-Esperanta nomo. Lingvo: nespecifita">Jesaja</span> pri vi, dirante:</p>

 <p id="az145"><span class="m">8</span> Ĉi tiu popolo honoras Min per siaj lipoj,<br> Sed ilia koro estas malproksime de Mi.<br> <span class="m">9</span> Sed vane ili Min adoras,<br> Instruante kiel doktrinojn ordonojn de homoj.</p>

 <p id="az149"><span class="m">10</span> Kaj alvokinte al si la homamason, li diris al ili: Aŭskultu kaj komprenu: <span class="m">11</span> Ne tio, kio eniras en la buŝon, profanas la homon; sed kio eliras el la buŝo, tio profanas la homon. <span class="m">12</span> Tiam veninte, la disĉiploj diris al li: Ĉu vi scias, ke la Fariseoj ofendiĝis, kiam ili aŭdis tiun diron? <span class="m">13</span> Sed li responde diris: Ĉiu kreskaĵo, kiun mia ĉiela Patro ne plantis, estos elradikigita. <span class="m">14</span> Lasu ilin; ili estas blindaj kondukantoj de blinduloj. Kaj se blindulo kondukos blindulon, ambaŭ falos en fosaĵon. <span class="m">15</span> Kaj Petro responde diris al li: Klarigu al ni tiun parabolon. <span class="m">16</span> Kaj li diris: Ĉu vi ankaŭ estas eĉ ankoraŭ sen kompreno? <span class="m">17</span> Ĉu vi ne konscias, ke ĉio, eniranta en la buŝon, pasas en la ventron kaj estas elĵetata en apartan lokon? <span class="m">18</span> Sed tio, kio eliras el la buŝo, elvenas el la koro, kaj profanas la homon. <span class="m">19</span> Ĉar el la koro eliras malvirtaj pensoj, mortigoj, adultoj, malĉastaĵoj, ŝteloj, falsatestoj, blasfemoj: <span class="m">20</span> jen tio, kio profanas la homon, sed manĝi kun manoj nelavitaj ne profanas la homon.</p>

 <p id="az150"><span class="m">21</span> Kaj elirinte de tie, Jesuo foriris en la regionojn apud Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span>. <span class="m">22</span> Kaj jen virino Kanaana, veninte el tiuj limlandoj, kriis, dirante: Ho Sinjoro, filo de <span class="nomo" lang="und" title="Ne-Esperanta nomo. Lingvo: nespecifita">David</span>, kompatu min; mia filino estas terure turmentata de demono. <span class="m">23</span> Sed li ne respondis al ŝi eĉ unu vorton. Kaj alveninte, liaj disĉiploj petis lin, dirante: Forsendu ŝin, ĉar ŝi krias post ni. <span class="m">24</span> Kaj li responde diris: Mi ne estas sendita, krom al la perditaj ŝafoj el la domo de <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">25</span> Sed ŝi venis kaj adorkliniĝis al li, dirante: Sinjoro, helpu min. <span class="m">26</span> Sed li responde diris: Ne decas preni la panon de la infanoj kaj ĵeti ĝin al la hundetoj. <span class="m">27</span> Sed ŝi diris: Jes, Sinjoro; ĉar eĉ la hundetoj manĝas el la panpecetoj, kiuj falas de la tablo de iliaj sinjoroj. <span class="m">28</span> Tiam responde Jesuo diris al ŝi: Ho virino, granda estas via fido; estu al vi, kiel vi volas. Kaj ŝia filino estis sanigita de post tiu horo.</p>

 <p id="az151"><span class="m">29</span> Kaj transirinte de tie, Jesuo venis apud la maron de Galileo; kaj suprenirinte sur la monton, li sidiĝis tie. <span class="m">30</span> Kaj alvenis al li grandaj homamasoj, havante kun si homojn lamajn, blindajn, mutajn, kriplajn, kun multaj aliaj, kaj metis ilin apud liajn piedojn; kaj li sanigis ilin; <span class="m">31</span> tiel ke la homamaso miris, vidante mutulojn parolantaj, kriplulojn sanaj, kaj lamulojn piedirantaj, kaj blindulojn vidantaj; kaj ili gloris la Dion de <span class="nomo" lang="und" title="Ne-Esperanta nomo. Lingvo: nespecifita">Izrael</span>.</p>

 <p id="az152"><span class="m">32</span> Kaj Jesuo, alvokinte al si siajn disĉiplojn, diris: Mi kortuŝiĝas pro la homamaso, ĉar jam tri tagojn ili restas ĉe mi, kaj nenion havas manĝi; kaj mi ne volas forsendi ilin fastantaj, por ke ili ne laciĝu sur la vojo. <span class="m">33</span> Kaj la disĉiploj diris al li: De kie ni povas ricevi en la dezerto tiom da panoj, por satigi tiom da homoj? <span class="m">34</span> Kaj Jesuo diris al ili: Kiom da panoj vi havas? Kaj ili diris: Sep, kaj kelkajn malgrandajn fiŝojn. <span class="m">35</span> Kaj li ordonis al la homamaso sidiĝi sur la tero; <span class="m">36</span> kaj li prenis la sep panojn kaj la fiŝojn; kaj doninte dankon, li dispecigis ilin, kaj donis al la disĉiploj, kaj la disĉiploj al la homamasoj. <span class="m">37</span> Kaj ĉiuj manĝis kaj satiĝis; kaj oni kolektis da postrestintaj fragmentoj sep korbegojn plenajn. <span class="m">38</span> Kaj la manĝantoj estis kvar mil viroj, krom virinoj kaj infanoj. <span class="m">39</span> Kaj forsendinte la homamasojn, li eniris en la ŝipeton, kaj venis en la regionojn de Magadan.</p>

 </div>

 <div class="chapitro"> <h4>16</h4> <p id="az153"><span class="m">1</span> Kaj alvenis la Fariseoj kaj la Sadukeoj, kaj por provi lin postulis, ke li montru al ili signon el la ĉielo. <span class="m">2</span> Kaj responde li diris al ili: Kiam vesperiĝas, vi diras: Estos bona vetero, ĉar la ĉielo ruĝiĝas; <span class="m">3</span> kaj frumatene: Estos hodiaŭ malbona vetero, ĉar la ĉielo ruĝiĝas kolere. La vizaĝon de la ĉielo vi povas juĝi, sed la signojn de la tempo vi ne povas. <span class="m">4</span> Generacio malbona kaj adultema serĉas signon; kaj signo ne estos donita al ĝi, krom la signo de <span class="nomo" lang="und" title="Ne-Esperanta nomo. Lingvo: nespecifita">Jona</span>. Kaj lasinte ilin, li foriris.</p>

 <p id="az154"><span class="m">5</span> Kaj la disĉiploj, transirinte al la alia bordo, forgesis preni panojn. <span class="m">6</span> Sed Jesuo diris al ili: Zorgu, kaj gardu vin kontraŭ la fermentaĵo de la Fariseoj kaj Sadukeoj. <span class="m">7</span> Kaj ili diskutis inter si, dirante: Ĉar ni ne prenis panojn. <span class="m">8</span> Sed Jesuo, eksciante tion, diris: Kial vi diskutas inter vi, ho malgrandfiduloj, pro tio, ke vi ne prenis panojn? <span class="m">9</span> Ĉu vi ankoraŭ ne konscias, nek memoras la kvin panojn de la kvin mil, kaj kiom da korboj vi kolektis? <span class="m">10</span> Nek la sep panojn de la kvar mil, kaj kiom da korbegoj vi kolektis? <span class="m">11</span> Kial vi ne komprenas, ke ne pri panoj mi diris al vi: Gardu vin kontraŭ la fermentaĵo de la Fariseoj kaj Sadukeoj? <span class="m">12</span> Tiam ili ekkomprenis, ke li admonis ilin sin gardi ne kontraŭ la fermentaĵo de panoj, sed kontraŭ la instruado de la Fariseoj kaj Sadukeoj.</p>

 <p id="az155"><span class="m">13</span> Kaj Jesuo, veninte en la regionojn de <span class="nomo" lang="und" title="Ne-Esperanta nomo. Lingvo: nespecifita">Cezarea Filipi</span>, demandis siajn disĉiplojn, dirante: Kiu, diras la homoj, ke mi, la Filo de homo, estas? <span class="m">14</span> Kaj ili diris: Laŭ iuj: Johano, la Baptisto; laŭ aliaj: <span class="nomo" lang="und" title="Ne-Esperanta nomo. Lingvo: nespecifita">Elija</span>; kaj laŭ aliaj: <span class="nomo" lang="und" title="Ne-Esperanta nomo. Lingvo: nespecifita">Jeremia</span>, aŭ unu el la profetoj. <span class="m">15</span> Li diris al ili: Sed vi, kiu vi diras, ke mi estas? <span class="m">16</span> Kaj responde <span class="nomo" lang="und" title="Ne-Esperanta nomo. Lingvo: nespecifita">Simon</span> Petro diris: Vi estas la Kristo, la Filo de la vivanta Dio. <span class="m">17</span> Kaj Jesuo responde diris al li: Feliĉa vi estas, <span class="nomo" lang="und" title="Ne-Esperanta nomo. Lingvo: nespecifita">Simon Bar-Jona</span>; ĉar ne karno kaj sango tion malkaŝis al vi, sed mia Patro, kiu estas en la ĉielo. <span class="m">18</span> Kaj mi diras al vi, ke vi estas Petro, kaj sur ĉi tiu roko mi konstruos mian eklezion; kaj pordegoj de <span class="nomo" lang="und" title="Ne-Esperanta nomo. Lingvo: nespecifita">Hades</span> ne superfortos ĝin. <span class="m">19</span> Mi donos al vi la ŝlosilojn de la regno de la ĉielo; kaj kion ajn vi ligos sur la tero, tio estos ligita en la ĉielo; kaj kion ajn vi malligos sur la tero, tio estos malligita en la ĉielo. <span class="m">20</span> Tiam li admonis la disĉiplojn, ke ili diru al neniu, ke li estas la Kristo.</p>

 <p id="az156"><span class="m">21</span> De post tiu tempo Jesuo komencis montri al siaj disĉiploj, ke li devas iri al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj multe suferi ĉe la pliaĝuloj kaj ĉefpastroj kaj skribistoj, kaj esti mortigita, kaj la trian tagon releviĝi. <span class="m">22</span> Kaj Petro prenis lin, kaj komencis admoni lin, dirante: Kompaton al vi, Sinjoro! tio ne estu al vi! <span class="m">23</span> Sed turninte sin, li diris al Petro: Iru malantaŭ min, Satano; vi estas faligilo por mi, ĉar vi havas pensojn ne laŭ Dio, sed laŭ homoj. <span class="m">24</span> Tiam Jesuo diris al siaj disĉiploj: Se iu volas veni post mi, li abnegaciu sin, kaj levu sian krucon, kaj sekvu min; <span class="m">25</span> ĉar kiu volos savi sian animon, tiu ĝin perdos; kaj kiu perdos sian animon pro mi, tiu ĝin trovos. <span class="m">26</span> Ĉar kiel profitus homo, se li gajnus la tutan mondon kaj perdus sian animon? Aŭ kion homo donu interŝanĝe por sia animo? <span class="m">27</span> Ĉar la Filo de homo venos en la gloro de sia Patro kun siaj anĝeloj, kaj tiam li redonos al ĉiu laŭ liaj faroj. <span class="m">28</span> Vere mi diras al vi: Inter la ĉi tie starantaj estas iuj, kiuj neniel gustumos morton, antaŭ ol ili vidos la Filon de homo venantan en sia regno.</p>

 </div>

 <div class="chapitro"> <h4>17</h4> <p id="az157"><span class="m">1</span> Kaj post ses tagoj Jesuo prenis kun si Petron, kaj Jakobon, kaj Johanon, lian fraton, kaj kondukis ilin sur altan monton aparte; <span class="m">2</span> kaj li estis aliformita antaŭ ili, kaj lia vizaĝo lumis kiel la suno, kaj liaj vestoj fariĝis blankaj kiel la lumo. <span class="m">3</span> Kaj jen aperis al ili Moseo kaj <span class="nomo" lang="und" title="Ne-Esperanta nomo. Lingvo: nespecifita">Elija</span>, parolantaj kun li. <span class="m">4</span> Kaj Petro responde diris al Jesuo: Sinjoro, estas bone por ni esti ĉi tie. Se vi volas, mi faros ĉi tie tri laŭbojn: unu por vi, kaj unu por Moseo, kaj unu por <span class="nomo" lang="und" title="Ne-Esperanta nomo. Lingvo: nespecifita">Elija</span>. <span class="m">5</span> Dum li ankoraŭ parolis, jen luma nubo superombris ilin; kaj jen voĉo el la nubo, dirante: Ĉi tiu estas Mia Filo, la amata, en kiu Mi havas plezuron; aŭskultu lin. <span class="m">6</span> Kaj aŭdinte tion, la disĉiploj falis sur sian vizaĝon, kaj tre timis. <span class="m">7</span> Kaj Jesuo alvenis kaj ektuŝis ilin, kaj diris: Leviĝu, kaj ne timu. <span class="m">8</span> Kaj levinte siajn okulojn, ili vidis neniun krom Jesuo sola.</p>

 <p id="az158"><span class="m">9</span> Kaj dum ili malsupreniris de la monto, Jesuo ordonis al ili, dirante: Rakontu al neniu la vizion, ĝis la Filo de homo releviĝos el la mortintoj. <span class="m">10</span> Kaj liaj disĉiploj demandis lin, dirante: Kial do diras la skribistoj, ke <span class="nomo" lang="und" title="Ne-Esperanta nomo. Lingvo: nespecifita">Elija</span> devas veni antaŭe? <span class="m">11</span> Kaj li responde diris: Vere <span class="nomo" lang="und" title="Ne-Esperanta nomo. Lingvo: nespecifita">Elija</span> venas antaŭe, kaj restarigos ĉion; <span class="m">12</span> sed mi diras al vi, ke <span class="nomo" lang="und" title="Ne-Esperanta nomo. Lingvo: nespecifita">Elija</span> jam venis, kaj oni ne konis lin, sed faris al li ĉion, kion ili volis. Tiel ankaŭ la Filo de homo estas suferonta sub ili. <span class="m">13</span> Tiam la disĉiploj komprenis, ke li parolis al ili pri Johano, la Baptisto.</p>

 <p id="az159"><span class="m">14</span> Kaj kiam li venis al la homamaso, venis al li viro, genuante antaŭ li, kaj dirante: <span class="m">15</span> Sinjoro, kompatu mian filon, ĉar li frenezas kaj forte suferas; ĉar ofte li falas en la fajron kaj ofte en la akvon. <span class="m">16</span> Kaj mi venigis lin al viaj disĉiploj, kaj ili ne povis lin sanigi. <span class="m">17</span> Kaj Jesuo responde diris: Ho senfida kaj perversa generacio, ĝis kiam mi estos kun vi? ĝis kiam mi toleros vin? venigu lin al mi ĉi tien. <span class="m">18</span> Kaj Jesuo severe admonis lin; kaj la demono eliris el li, kaj la knabo resaniĝis en tiu sama horo. <span class="m">19</span> Tiam la disĉiploj, veninte al Jesuo aparte, diris: Pro kio ni ne povis elpeli ĝin? <span class="m">20</span> Kaj li respondis al ili: Pro la malgrandeco de via fido; ĉar vere mi diras al vi: Se vi havas fidon, kiel semero de sinapo, vi diros al ĉi tiu monto: Translokiĝu tien de ĉi tie, kaj ĝi translokiĝos; kaj nenio estos neebla por vi. <span class="m">21</span> Sed ĉi tiu speco ne eliras, krom per preĝado kaj fastado.</p>

 <p id="az160"><span class="m">22</span> Kaj kiam ili kolektiĝis en Galileo, Jesuo diris al ili: La Filo de homo estos transdonita en la manojn de homoj; <span class="m">23</span> kaj ili mortigos lin, kaj la trian tagon li leviĝos. Kaj ili tre malĝojis.</p>

 <p id="az161"><span class="m">24</span> Kaj kiam ili venis en Kapernaumon, venis al Petro la ricevistoj de la du draĥmoj, kaj diris: Ĉu via majstro pagas la du draĥmojn? <span class="m">25</span> Li respondis: Jes. Kaj kiam li venis en la domon, Jesuo unue parolis al li, dirante: Kiel ŝajnas al vi, <span class="nomo" lang="und" title="Ne-Esperanta nomo. Lingvo: nespecifita">Simon</span>? de kiuj prenas la reĝoj de la tero imposton aŭ tributon? de siaj filoj aŭ de la fremduloj? <span class="m">26</span> Kaj kiam li diris: De la fremduloj; Jesuo diris: Sekve la filoj estas liberaj. <span class="m">27</span> Sed, por ke ni ne ofendu ilin, iru al la maro kaj ĵetu hoketon, kaj prenu la fiŝon unue venintan, kaj malferminte ĝian buŝon, vi trovos stateron. Prenu ĝin, kaj donu al ili por mi kaj vi.</p>

 </div>

 <div class="chapitro"> <h4>18</h4> <p id="az162"><span class="m">1</span> En tiu horo la disĉiploj venis al Jesuo, dirante: Kiu do estas la plej granda en la regno de la ĉielo? <span class="m">2</span> Kaj alvokinte al si infanon, li starigis ĝin meze de ili, <span class="m">3</span> kaj diris: Vere mi diras al vi: Se vi ne turniĝos kaj ne fariĝos kiel infanoj, vi neniel eniros en la regnon de la ĉielo. <span class="m">4</span> Kiu do humiligos sin, kiel ĉi tiu infano, tiu estas la plej granda en la regno de la ĉielo. <span class="m">5</span> Kaj kiu akceptos unu tian infanon en mia nomo, tiu akceptas min; <span class="m">6</span> sed kiu igos fali unu el ĉi tiuj malgranduloj, kiuj kredas al mi, estus pli bone por tiu, se granda muelŝtono estus pendigita ĉirkaŭ lia kolo, kaj se li estus subakvigita en la profundon de la maro. <span class="m">7</span> Ve al la mondo pro faliloj! ĉar estas necese, ke venu faliloj, sed ve al tiu homo, per kiu la falilo venas! <span class="m">8</span> Kaj se via mano aŭ via piedo faligas vin, detranĉu ĝin kaj forĵetu ĝin de vi: estas bone por vi eniri en vivon kripla aŭ lama prefere ol, havante du manojn aŭ du piedojn, esti enĵetita en la eternan fajron. <span class="m">9</span> Kaj se via okulo faligas vin, elŝiru ĝin kaj forĵetu ĝin de vi; estas bone por vi eniri en vivon unuokula prefere ol, havante du okulojn, esti enĵetita en Gehenan de fajro. <span class="m">10</span> Gardu vin, ke vi ne malestimu unu el tiuj malgranduloj; ĉar mi diras al vi, ke iliaj anĝeloj en la ĉielo ĉiam rigardas la vizaĝon de mia Patro, kiu estas en la ĉielo. <span class="m">11</span> Ĉar la Filo de homo venis, por savi tion, kio estis perdita. <span class="m">12</span> Kiel vi pensas? Se viro havas cent ŝafojn, kaj unu el ili erarvagis, ĉu li ne lasas la naŭdek naŭ, kaj iras al la montoj, kaj serĉas tiun, kiu erarvagis? <span class="m">13</span> Kaj se okazas, ke li trovas ĝin, vere mi diras al vi, li plimulte ĝojas pri ĝi, ol pri la naŭdek naŭ, kiuj ne erarvagis. <span class="m">14</span> Tiel same ne estas la volo de via Patro, kiu estas en la ĉielo, ke unu el ĉi tiuj malgranduloj pereu.</p>

 <p id="az163"><span class="m">15</span> Kaj se via frato pekos kontraŭ vi, iru kaj montru al li la kulpon inter vi kaj li sola. Se li aŭskultos vin, vi gajnos vian fraton. <span class="m">16</span> Sed se li ne aŭskultos, prenu ankaŭ unu aŭ du kun vi, por ke per la buŝo de du aŭ tri atestantoj ĉiu vorto estu konfirmita. <span class="m">17</span> Kaj se li rifuzos aŭskulti ilin, diru la aferon al la eklezio; kaj se li ankaŭ rifuzos aŭskulti la eklezion, li estu por vi kiel fremdulo kaj impostisto. <span class="m">18</span> Vere mi diras al vi, ke ĉio, kion vi ligos sur la tero, estos ligita en la ĉielo; kaj ĉio, kion vi malligos sur la tero, estos malligita en la ĉielo. <span class="m">19</span> Cetere mi diras al vi, ke se du el vi konsentos sur la tero pri ia pripetota afero, ĝi estos farita al ili de mia Patro, kiu estas en la ĉielo. <span class="m">20</span> Ĉar kie du aŭ tri kunvenas en mia nomo, tie mi estas meze de ili.</p>

 <p id="az164"><span class="m">21</span> Tiam Petro venis kaj diris al li: Sinjoro, kiomfoje povu peki mia frato kontraŭ mi, kaj mi pardonu lin? ĝis sep fojoj? <span class="m">22</span> Jesuo diris al li: Mi ne diras al vi: Ĝis sep fojoj; sed: Ĝis sepdekoble sep fojoj. <span class="m">23</span> Tial la regno de la ĉielo similas al reĝo, kiu volis fari kalkulon kun siaj servistoj. <span class="m">24</span> Kaj kiam li komencis la kunkalkuladon, oni alkondukis al li unu, kiu estis ŝuldanto por dek mil talantoj. <span class="m">25</span> Sed ĉar li ne havis, per kio pagi, lia sinjoro ordonis, ke estu venditaj li kaj lia edzino kaj liaj infanoj, kaj ĉio, kion li posedis, kaj ke estu pago. <span class="m">26</span> Tiam la servisto, falinte, kliniĝis antaŭ li, dirante: Sinjoro, paciencu pri mi, kaj mi pagos al vi ĉion. <span class="m">27</span> Kaj la sinjoro de tiu servisto, kortuŝite, liberigis lin kaj pardonis al li la ŝuldon. <span class="m">28</span> Sed elirinte, tiu servisto trovis kunserviston, kiu ŝuldis al li cent denarojn; kaj li kaptis kaj eksufokis lin, dirante: Pagu tion, kion vi ŝuldas. <span class="m">29</span> Kaj falinte antaŭ li, la kunservisto petegis lin, dirante: Paciencu pri mi, kaj mi pagos al vi. <span class="m">30</span> Sed li ne volis; sed foriris kaj ĵetis lin en malliberejon, ĝis li pagos tion, kio estas ŝuldata. <span class="m">31</span> Tiam liaj kunservistoj, vidinte tion, kio okazis, tre ĉagreniĝis; kaj veninte, rakontis al sia sinjoro ĉion, kio okazis. <span class="m">32</span> Tiam lia sinjoro, alvokinte lin, diris: Vi malbona servisto, mi pardonis al vi tiun tutan ŝuldon, ĉar vi petegis min; <span class="m">33</span> ĉu vi ankaŭ ne devis kompati vian kunserviston, kiel mi kompatis vin? <span class="m">34</span> Kaj lia sinjoro koleris, kaj transdonis lin al la turmentistoj, ĝis li pagos ĉion al li ŝuldatan. <span class="m">35</span> Tiel same mia ĉiela Patro faros al vi, se vi ne pardonas el viaj koroj, ĉiu al sia frato.</p>

 </div>

 <div class="chapitro"> <h4>19</h4> <p id="az165"><span class="m">1</span> Kaj kiam Jesuo finis ĉi tiujn parolojn, li foriris el Galileo, kaj venis en la limojn de Judujo trans <span class="nomo" lang="und" title="Ne-Esperanta nomo. Lingvo: nespecifita">Jordan</span>; <span class="m">2</span> kaj grandaj homamasoj lin sekvis, kaj li sanigis ilin tie.</p>

 <p id="az166"><span class="m">3</span> Kaj venis al li Fariseoj, provante lin, kaj dirante: Ĉu estas permesate forsendi sian edzinon pro ĉia kaŭzo? <span class="m">4</span> Kaj responde li diris: Ĉu vi ne legis, ke en la komenco la Kreinto faris ilin vira kaj virina, <span class="m">5</span> kaj diris: Tial viro forlasos sian patron kaj sian patrinon, kaj aliĝos al sia edzino; kaj ili estos unu karno? <span class="m">6</span> Sekve ili jam estas ne du, sed unu karno. Kion do Dio kunigis, tion homo ne disigu. <span class="m">7</span> Ili diris al li: Kial do Moseo ordonis doni eksedzigan leteron, kaj forsendi ŝin? <span class="m">8</span> Li diris al ili: Moseo, pro la malmoleco de via koro, permesis al vi forsendi viajn edzinojn; sed ne estis tiel de la komenco. <span class="m">9</span> Sed mi diras al vi: Kiu forsendos sian edzinon krom pro malĉasteco, kaj edziĝos kun alia, tiu adultas; kaj kiu edziĝas kun la forsenditino, tiu adultas. <span class="m">10</span> La disĉiploj diris al li: Se tia estas la rilato de viro al virino, ne estas oportune edziĝi. <span class="m">11</span> Sed li diris al ili: Ne ĉiuj homoj akceptas ĉi tiun diron, sed nur tiuj, al kiuj tio estas donita. <span class="m">12</span> Ĉar estas eŭnukoj, kiuj estas naskitaj tiaj el la patrina ventro; kaj estas eŭnukoj, kiuj estis eŭnukigitaj de homoj; kaj estas eŭnukoj, kiuj eŭnukigis sin pro la regno de la ĉielo. Kiu povas tion akcepti, tiu akceptu.</p>

 <p id="az167"><span class="m">13</span> Tiam oni venigis al li infanojn, por ke li metu la manojn sur ilin kaj preĝu; kaj la disĉiploj admonis ilin. <span class="m">14</span> Sed Jesuo diris: Lasu la infanojn, kaj ne malhelpu ilin, veni al mi; ĉar el tiaj estas la regno de la ĉielo. <span class="m">15</span> Kaj metinte la manojn sur ilin, li foriris de tie.</p>

 <p id="az168"><span class="m">16</span> Kaj jen unu viro, veninte al li, diris: Majstro, kian bonon mi faru, por ke mi ricevu eternan vivon? <span class="m">17</span> Li diris al li: Kial vi min demandas pri bono? Ekzistas Unu, kiu estas bona; sed se vi deziras eniri en la vivon, observu la ordonojn. <span class="m">18</span> Li diris al li: Kiujn? Kaj Jesuo diris: Ne mortigu; Ne adultu; Ne ŝtelu; Ne parolu malveran ateston; <span class="m">19</span> Respektu vian patron kaj vian patrinon; kaj: Amu vian proksimulon kiel vin mem. <span class="m">20</span> La junulo diris al li: Ĉion tion mi observis; kio ankoraŭ mankas al mi? <span class="m">21</span> Jesuo diris al li: Se vi deziras esti perfekta, iru, vendu viajn posedaĵojn, kaj donu al malriĉuloj, kaj vi havos trezoron en la ĉielo; kaj venu, sekvu min. <span class="m">22</span> Sed aŭdinte tiun diron, la junulo foriris malĝoja, ĉar li havis multajn posedaĵojn.</p>

 <p id="az169"><span class="m">23</span> Kaj Jesuo diris al siaj disĉiploj: Vere mi diras al vi: Malfacile riĉulo eniros en la regnon de la ĉielo. <span class="m">24</span> Kaj cetere mi diras al vi: Estas pli facile por kamelo iri tra trueton de kudrilo, ol por riĉulo eniri en la regnon de Dio. <span class="m">25</span> Kiam la disĉiploj tion aŭdis, ili forte miregis, dirante: Kiu do povas esti savita? <span class="m">26</span> Kaj Jesuo, rigardante ilin, diris al ili: Ĉe homoj tio estas neebla, sed ĉe Dio ĉio estas ebla. <span class="m">27</span> Tiam Petro responde diris al li: Jen ni ĉion forlasis, kaj vin sekvis; kion do ni havos? <span class="m">28</span> Jesuo diris al ili: Vere mi diras al vi, ke vi, kiuj min sekvis, en la renaskado, kiam la Filo de homo sidos sur la trono de sia gloro, vi ankaŭ sidos sur dek du tronoj, juĝante la dek du tribojn de <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">29</span> Kaj ĉiu, kiu forlasis domojn aŭ fratojn aŭ fratinojn aŭ patron aŭ patrinon aŭ infanojn aŭ kampojn pro mia nomo, ricevos multoble kaj heredos eternan vivon. <span class="m">30</span> Sed multaj unuaj estos lastaj, kaj lastaj estos unuaj.</p>

 </div>

 <div class="chapitro"> <h4>20</h4> <p id="az170"><span class="m">1</span> Ĉar la regno de la ĉielo similas al domomastro, kiu eliris frumatene, por dungi laboristojn por sia vinberĝardeno. <span class="m">2</span> Kaj kontraktinte kun la laboristoj po unu denaro por la tago, li ilin sendis en sian vinberejon. <span class="m">3</span> Kaj elirinte ĉirkaŭ la tria horo, li vidis aliajn starantajn senokupe sur la placo; <span class="m">4</span> kaj li diris al ili: Vi ankaŭ iru en la vinberejon, kaj kiom estas justa, tiom mi donos al vi. Kaj ili iris. <span class="m">5</span> Denove elirinte ĉirkaŭ la sesa horo kaj la naŭa, li agis simile. <span class="m">6</span> Kaj elirinte ĉirkaŭ la dek-unua horo, li trovis aliajn starantajn; kaj li diris al ili: Kial vi staras ĉi tie senokupe la tutan tagon? <span class="m">7</span> Ili diris al li: Ĉar neniu nin dungis. Li diris al ili: Vi ankaŭ iru en la vinberejon. <span class="m">8</span> Kaj kiam vesperiĝis, la sinjoro de la vinberejo diris al sia administranto: Alvoku la laboristojn, kaj donu al ili la salajron, komencante de la lastaj ĝis la unuaj. <span class="m">9</span> Kaj venis tiuj, kiuj estis dungitaj ĉirkaŭ la dek-unua horo, kaj ili ricevis po unu denaro. <span class="m">10</span> Kaj kiam la unuaj venis, ili supozis, ke ili ricevos pli; kaj ili ankaŭ ricevis po unu denaro. <span class="m">11</span> Kaj tion ricevinte, ili murmuris kontraŭ la domomastro, <span class="m">12</span> dirante: Tiuj lastaj laboris nur unu horon, kaj vi faris ilin egalaj kun ni, kiuj elportis la ŝarĝon de la tago kaj la varmegon. <span class="m">13</span> Sed li responde diris al unu el ili: Amiko, mi ne faras al vi maljustaĵon; ĉu vi ne kontraktis kun mi por unu denaro? <span class="m">14</span> Prenu do la vian kaj foriru; mi volas doni al ĉi tiu lasta tiel same, kiel al vi. <span class="m">15</span> Ĉu ne estas permesate al mi, fari kun la mia tion, kion mi volas? aŭ ĉu via okulo estas malbona tial, ke mi estas bona? <span class="m">16</span> Tiel la lastaj estos unuaj, kaj la unuaj estos lastaj.</p>

 <p id="az171"><span class="m">17</span> Kaj suprenirante al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, Jesuo prenis la dek du disĉiplojn aparte, kaj sur la vojo li diris al ili: <span class="m">18</span> Jen ni supreniras al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj la Filo de homo estos transdonita al la ĉefpastroj kaj skribistoj; kaj ili kondamnos lin al morto, <span class="m">19</span> kaj transdonos lin al la nacianoj, por moki kaj skurĝi kaj krucumi; kaj la trian tagon li releviĝos.</p>

 <p id="az172"><span class="m">20</span> Tiam venis al li la patrino de la filoj de Zebedeo, kun siaj filoj, adorkliniĝante kaj farante al li peton. <span class="m">21</span> Li diris al ŝi: Kion vi volas? Ŝi diris al li: Ordonu, ke ĉi tiuj miaj du filoj povu sidi, unu dekstre de vi kaj la dua maldekstre, en via regno. <span class="m">22</span> Sed Jesuo responde diris: Vi ne scias, kion vi petas. Ĉu vi povas trinki la kalikon, kiun mi trinkos? Ili diris al li: Ni povas. <span class="m">23</span> Li diris al ili: Mian kalikon vi ja trinkos; sed sidi dekstre de mi kaj maldekstre, tion doni ne apartenas al mi, sed ĝi estas por tiuj, por kiuj ĝi estas preparita de mia Patro. <span class="m">24</span> Kaj aŭdinte, la dek indignis kontraŭ la du fratoj. <span class="m">25</span> Sed Jesuo, alvokinte ilin al si, diris: Vi scias, ke la regantoj de la nacioj kondutas kiel sinjoroj super ili, kaj iliaj granduloj ekzercas aŭtoritaton super ili. <span class="m">26</span> Ne tiel estos inter vi; sed kiu volas esti granda inter vi, tiu estu via servanto; <span class="m">27</span> kaj kiu volas esti la unua inter vi, tiu estu via servisto; <span class="m">28</span> same kiel la Filo de homo venis, ne por esti servata, sed por servi, kaj por doni sian vivon kiel elaĉeton por multaj.</p>

 <p id="az173"><span class="m">29</span> Kaj kiam ili eliris el Jeriĥo, granda homamaso lin sekvis. <span class="m">30</span> Kaj jen du blinduloj, sidantaj apud la vojo, aŭdinte, ke Jesuo preterpasas, ekkriis, dirante: Sinjoro, kompatu nin, ho filo de <span class="nomo" lang="und" title="Ne-Esperanta nomo. Lingvo: nespecifita">David</span>. <span class="m">31</span> Kaj la homamaso admonis ilin, ke ili silentu, sed ili plimulte kriis, dirante: Sinjoro, kompatu nin, ho filo de <span class="nomo" lang="und" title="Ne-Esperanta nomo. Lingvo: nespecifita">David</span>. <span class="m">32</span> Kaj Jesuo, haltinte, alvokis ilin, kaj diris: Kion vi volas, ke mi faru al vi? <span class="m">33</span> Ili diris al li: Sinjoro, ke niaj okuloj estu malfermitaj. <span class="m">34</span> Kaj Jesuo, kortuŝite, tuŝis iliajn okulojn; kaj tuj ili ricevis vidpovon, kaj sekvis lin.</p>

 </div>

 <div class="chapitro"> <h4>21</h4> <p id="az174"><span class="m">1</span> Kaj kiam ili alproksimiĝis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj venis al <span class="nomo" lang="und" title="Ne-Esperanta nomo. Lingvo: nespecifita">Betfage</span>, al la monto Olivarba, tiam Jesuo sendis du disĉiplojn, <span class="m">2</span> dirante al ili: Iru en la vilaĝon, kiu estas kontraŭ vi, kaj vi tuj trovos azeninon ligitan, kaj azenidon kun ĝi. Ilin malligu kaj alkonduku al mi. <span class="m">3</span> Kaj se iu diros ion al vi, respondu: La Sinjoro bezonas ilin; kaj tuj li sendos ilin. <span class="m">4</span> Kaj ĉi tio okazis, por ke plenumiĝu tio, kio estis dirita per la profeto, nome:</p>

 <p id="az175"><span class="m">5</span> Diru al la filino de Cion:<br> Jen via Reĝo iras al vi,<br> Humila kaj rajdanta sur azeno,<br> Kaj azenido, filo de ŝarĝobesto.</p>

 <p id="az179"><span class="m">6</span> Kaj la disĉiploj iris, kaj faris, kiel Jesuo ordonis al ili, <span class="m">7</span> kaj alkondukis la azeninon kaj la azenidon, kaj surmetis sur ilin siajn vestojn; kaj li sidis sur tion. <span class="m">8</span> Kaj la pli granda parto de la homamaso sternis siajn vestojn sur la vojo; kaj aliaj detranĉis branĉojn de la arboj, kaj dismetis ilin sur la vojon. <span class="m">9</span> Kaj la homamaso, kiu iris antaŭ li, kaj kiu sekvis lin, kriis, dirante: <span class="fremda" lang="und" title="Ne-Esperanta teksto. Lingvo: nespecifita">Hosana</span> al la Filo de <span class="nomo" lang="und" title="Ne-Esperanta nomo. Lingvo: nespecifita">David</span>! Estu benata tiu, kiu venas en la nomo de la Eternulo; <span class="fremda" lang="und" title="Ne-Esperanta teksto. Lingvo: nespecifita">Hosana</span> en la supera alto! <span class="m">10</span> Kaj li eniris en Jerusalemon, kaj la tuta urbo malkvietiĝis, dirante: Kiu estas ĉi tiu? <span class="m">11</span> Kaj la homamasoj diris: Ĉi tiu estas la profeto, Jesuo el <span class="nomo" lang="und" title="Ne-Esperanta nomo. Lingvo: nespecifita">Nazaret</span> en Galileo.</p>

 <p id="az180"><span class="m">12</span> Kaj Jesuo eniris en la templon de Dio, kaj elpelis ĉiujn vendantojn kaj aĉetantojn en la templo, kaj renversis la tablojn de la monŝanĝistoj, kaj la seĝojn de la vendantoj de kolomboj; <span class="m">13</span> kaj li diris al ili: Estas skribite: Mia domo estas nomata domo de preĝo; sed vi faris ĝin kaverno de rabistoj. <span class="m">14</span> Kaj blinduloj kaj lamuloj venis al li en la templo, kaj li sanigis ilin. <span class="m">15</span> Sed la ĉefpastroj kaj skribistoj, vidinte la mirindaĵojn, kiujn li faris, kaj la knabojn kriantajn en la templo, kaj dirantajn: <span class="fremda" lang="und" title="Ne-Esperanta teksto. Lingvo: nespecifita">Hosana</span> al la Filo de <span class="nomo" lang="und" title="Ne-Esperanta nomo. Lingvo: nespecifita">David</span>, indignis, <span class="m">16</span> kaj diris al li: Ĉu vi aŭdas, kion ĉi tiuj diras? Kaj Jesuo diris al ili: Jes; ĉu vi neniam legis: El la buŝo de junaj infanoj kaj suĉinfanoj Vi perfektigis laŭdon? <span class="m">17</span> Kaj lasinte ilin, li eliris el la urbo al <span class="nomo" lang="und" title="Ne-Esperanta nomo. Lingvo: nespecifita">Betania</span>, kaj tie loĝis.</p>

 <p id="az181"><span class="m">18</span> Kaj matene, dum li revenis al la urbo, li malsatis. <span class="m">19</span> Kaj vidante figarbon apud la vojo, li iris al ĝi, kaj trovis sur ĝi nenion krom folioj; kaj li diris al ĝi: Ne plu estu frukto sur vi por eterne. Kaj tuj la figarbo forvelkis. <span class="m">20</span> Kaj kiam la disĉiploj vidis, ili miris, dirante: Kiel rapide la figarbo forvelkis! <span class="m">21</span> Kaj Jesuo responde diris al ili: Vere mi diras al vi: Se vi havos fidon kaj ne dubos, vi ne nur faros la aferon de la figarbo, sed eĉ se vi diros al ĉi tiu monto: Estu formovita kaj ĵetita en la maron; tio plenumiĝos. <span class="m">22</span> Kaj ĉion, kion vi petos per preĝado, kredante, vi ricevos.</p>

 <p id="az182"><span class="m">23</span> Kaj kiam li jam venis en la templon, la ĉefpastroj kaj la pliaĝuloj de la popolo venis al li, dum li instruis, kaj ili diris: Laŭ kia aŭtoritato vi faras ĉi tion? kaj kiu donis al vi tian aŭtoritaton? <span class="m">24</span> Kaj Jesuo responde diris al ili: Mi ankaŭ faros al vi unu demandon; kaj se vi tion diros al mi, mi ankaŭ diros al vi, laŭ kia aŭtoritato mi faras ĉi tion. <span class="m">25</span> La baptado de Johano, de kie ĝi estis? El la ĉielo, aŭ el homoj? Kaj ili diskutis inter si, dirante: Se ni diros: El la ĉielo, li diros al ni: Kial do vi ne kredis al li? <span class="m">26</span> Sed se ni diros: El homoj, ni timas la popolon, ĉar ĉiuj opinias Johanon profeto. <span class="m">27</span> Kaj ili responde diris al Jesuo: Ni ne scias. Li ankaŭ diris al ili: Kaj mi ne diras al vi, laŭ kia aŭtoritato mi faras ĉi tion. <span class="m">28</span> Kiel ŝajnas al vi? Unu viro havis du filojn; kaj li venis al la unua, kaj diris: Filo, iru hodiaŭ kaj laboru en la vinberĝardeno. <span class="m">29</span> Kaj li respondis kaj diris: Mi ne volas; sed poste li pentis kaj iris. <span class="m">30</span> Kaj li venis al la dua, kaj diris tion saman. Kaj li responde diris: Mi iros, sinjoro; kaj ne iris. <span class="m">31</span> Kiu el la du plenumis la volon de la patro? Ili diris: La unua. Jesuo diris al ili: Vere mi diras al vi, ke la impostistoj kaj malĉastistinoj iras antaŭ vi en la regnon de Dio. <span class="m">32</span> Ĉar Johano venis al vi en vojo de justeco, kaj vi ne kredis al li; sed la impostistoj kaj malĉastistinoj kredis al li. Kaj vi, kiam vi vidis, eĉ ne pentis poste, por kredi al li.</p>

 <p id="az183"><span class="m">33</span> Aŭskultu alian parabolon: Estis viro dommastro, kiu plantis vinberĝardenon, kaj ĉirkaŭmetis plektobarilon, kaj fosis en ĝi vinpremejon, kaj konstruis turon, kaj luigis ĝin al kultivistoj, kaj forvojaĝis. <span class="m">34</span> Kaj kiam alproksimiĝis la sezono de fruktoj, li sendis siajn sklavojn al la kultivistoj, por ricevi siajn fruktojn. <span class="m">35</span> Kaj la kultivistoj, kaptinte liajn sklavojn, skurĝis unu, kaj mortigis alian, kaj ŝtonbatis alian. <span class="m">36</span> Li sendis ankoraŭ aliajn sklavojn, pli multajn ol la unuaj; kaj ili faris al ili tiel same. <span class="m">37</span> Sed poste li sendis al ili sian filon, dirante: Ili respektos mian filon. <span class="m">38</span> Sed la kultivistoj, vidante la filon, diris inter si: Ĉi tiu estas la heredonto; venu, ni lin mortigu, kaj prenu lian heredaĵon. <span class="m">39</span> Kaj ili kaptis lin, elĵetis lin el la vinberejo, kaj mortigis lin. <span class="m">40</span> Kiam do venos la sinjoro de la vinberejo, kion li faros al tiuj kultivistoj? <span class="m">41</span> Ili diris al li: Tiujn malbonulojn li mizere pereigos, kaj li luigos la vinberejon al aliaj kultivistoj, kiuj donos al li la fruktojn en iliaj sezonoj. <span class="m">42</span> Jesuo diris al ili: Ĉu vi neniam legis en la Skriboj:</p>

 <p id="az184">Ŝtono, kiun malŝatis la konstruantoj,<br> Fariĝis ŝtono bazangula:<br> De la Eternulo ĉi tio fariĝis,<br> Kaj ĝi estas miraklo en niaj okuloj?</p>

 <p id="az188"><span class="m">43</span> Tial mi diras al vi: La regno de Dio estos prenita for de vi, kaj estos donita al nacio, kiu liveros ĝiajn fruktojn. <span class="m">44</span> Kaj kiu falas sur tiun ŝtonon, tiu rompiĝos; sed sur kiun ĝi falos, ĝi tiun polvigos. <span class="m">45</span> Kaj la ĉefpastroj kaj la Fariseoj, aŭdinte liajn parabolojn, komprenis, ke li parolas pri ili. <span class="m">46</span> Kaj celante kapti lin, ili timis la popolon, ĉar oni opiniis lin profeto.</p>

 </div>

 <div class="chapitro"> <h4>22</h4> <p id="az189"><span class="m">1</span> Kaj respondante, Jesuo denove parolis al ili parabole, dirante: <span class="m">2</span> La regno de la ĉielo similas al unu reĝo, kiu faris edziĝan feston por sia filo, <span class="m">3</span> kaj sendis siajn sklavojn, por voki la invititojn al la edziĝa festo; kaj ili ne volis veni. <span class="m">4</span> Poste li sendis aliajn sklavojn, dirante: Diru al la invititoj: Jen mi preparis la manĝon; miaj bovoj kaj miaj grasigitaj brutoj estas buĉitaj, kaj ĉio estas preta; venu al la edziĝa festo. <span class="m">5</span> Sed ili malatentis, kaj foriris, unu al sia bieno, alia al sia komercado; <span class="m">6</span> kaj la ceteraj, kaptinte liajn sklavojn, perfortis kaj mortigis ilin. <span class="m">7</span> Kaj la reĝo koleris; kaj sendinte siajn armeojn, li pereigis tiujn mortigintojn kaj bruligis ilian urbon. <span class="m">8</span> Tiam li diris al siaj sklavoj: La edziĝa festo estas preta, sed la invititoj ne estis indaj. <span class="m">9</span> Iru do al la disirejoj de la vojoj, kaj ĉiujn, kiujn vi trovos, invitu al la edziĝa festo. <span class="m">10</span> Kaj tiuj sklavoj, elirinte sur la vojojn, kunvenigis ĉiujn, kiujn ili trovis, malbonajn kaj bonajn; kaj la edziĝa festo pleniĝis de gastoj. <span class="m">11</span> Sed la reĝo, enveninte por rigardi la gastojn, tie vidis viron, kiu ne havis sur si edziĝofestan veston; <span class="m">12</span> kaj li diris al li: Amiko, kiel vi envenis ĉi tien, ne havante edziĝofestan veston? Kaj li silentadis. <span class="m">13</span> Tiam la reĝo diris al siaj servantoj: Ligu lin mane kaj piede, kaj elĵetu lin en la eksteran mallumon; tie estos la plorado kaj la grincado de dentoj. <span class="m">14</span> Ĉar multaj estas vokitaj, sed malmultaj estas elektitaj.</p>

 <p id="az190"><span class="m">15</span> Tiam iris la Fariseoj, kaj konsiliĝis, kiel ili povos impliki lin per interparolado. <span class="m">16</span> Kaj ili sendis al li siajn disĉiplojn kun la Herodanoj, por diri: Majstro, ni scias, ke vi estas verama, kaj instruas laŭ vero la vojon de Dio, kaj ne zorgas pri iu ajn; ĉar vi ne favoras la personon de homoj. <span class="m">17</span> Diru do al ni, kiel ŝajnas al vi? ĉu konvenas doni tributon al Cezaro, aŭ ne? <span class="m">18</span> Sed Jesuo, sciante ilian ruzecon, diris: Kial vi min provas, hipokrituloj? <span class="m">19</span> Montru al mi la tributan moneron. Kaj ili alportis al li denaron. <span class="m">20</span> Kaj li diris al ili: Kies estas ĉi tiu bildo kaj la surskribaĵo? <span class="m">21</span> Ili diris al li: De Cezaro. Tiam li diris al ili: Redonu do al Cezaro la propraĵon de Cezaro, kaj al Dio la propraĵon de Dio. <span class="m">22</span> Kaj aŭdinte, ili miris, kaj lin lasis kaj foriris.</p>

 <p id="az191"><span class="m">23</span> En tiu sama tago alvenis al li Sadukeoj, kiuj diras, ke ne estas releviĝo; kaj ili demandis lin, dirante: <span class="m">24</span> Majstro, Moseo diris: Se iu mortas, ne havante infanojn, lia frato edziĝu kun lia edzino kaj naskigu idaron al sia frato. <span class="m">25</span> Estis ĉe ni sep fratoj; kaj la unua edziĝis kaj mortis, kaj ne havante idaron, lasis sian edzinon al sia frato; <span class="m">26</span> tiel same ankaŭ la dua, kaj la tria, ĝis la sepa. <span class="m">27</span> Kaj post ĉiuj la virino mortis. <span class="m">28</span> En la releviĝo do, por kiu el la sep ŝi estos edzino? ĉar ĉiuj ŝin havis. <span class="m">29</span> Sed Jesuo responde diris: Vi eraras, ne sciante la Skribojn, nek la potencon de Dio. <span class="m">30</span> Ĉar en la releviĝo oni nek edziĝas nek edziniĝas, sed estas kiel anĝeloj en la ĉielo. <span class="m">31</span> Sed pri la releviĝo el la mortintoj, ĉu vi ne legis tion, kio estis dirita al vi de Dio, nome: <span class="m">32</span> Mi estas la Dio de <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj la Dio de <span class="nomo" lang="und" title="Ne-Esperanta nomo. Lingvo: nespecifita">Isaak</span> kaj la Dio de <span class="nomo" lang="und" title="Ne-Esperanta nomo. Lingvo: nespecifita">Jakob</span>? Dio estas Dio ne de la mortintoj, sed de la vivantoj. <span class="m">33</span> Kaj kiam la homamaso tion aŭdis, ili miregis pro lia instruado.</p>

 <p id="az192"><span class="m">34</span> Sed la Fariseoj, aŭdinte, ke li silentigis la Sadukeojn, kune kolektiĝis. <span class="m">35</span> Kaj unu el ili, leĝisto, demandis lin, provante lin: <span class="m">36</span> Majstro, kiu estas la granda ordono en la leĝo? <span class="m">37</span> Kaj li diris al li: Amu la Eternulon, vian Dion, per via tuta koro kaj per via tuta animo kaj per via tuta menso. <span class="m">38</span> Ĉi tiu estas la granda kaj la unua ordono. <span class="m">39</span> Kaj dua estas simila al ĝi: Amu vian proksimulon kiel vin mem. <span class="m">40</span> De ĉi tiuj du ordonoj dependas la tuta leĝo kaj la profetoj.</p>

 <p id="az193"><span class="m">41</span> Kaj kiam la Fariseoj jam kunvenis, Jesuo ilin demandis, <span class="m">42</span> dirante: Kion vi pensas pri la Kristo? kies filo li estas? Ili diris al li: De <span class="nomo" lang="und" title="Ne-Esperanta nomo. Lingvo: nespecifita">David</span>. <span class="m">43</span> Li diris al ili: Kial do <span class="nomo" lang="und" title="Ne-Esperanta nomo. Lingvo: nespecifita">David</span>, en la Spirito, lin nomas Sinjoro, dirante:</p>

 <p id="az194"><span class="m">44</span> La Eternulo diris al mia Sinjoro:<br> Sidu dekstre de Mi,<br> Ĝis Mi faros viajn malamikojn benketo por viaj piedoj?</p>

 <p id="az197"><span class="m">45</span> Se do <span class="nomo" lang="und" title="Ne-Esperanta nomo. Lingvo: nespecifita">David</span> nomas lin Sinjoro, kiel li estas lia filo? <span class="m">46</span> Kaj neniu povis respondi unu vorton al li, nek iu post tiu tago plu kuraĝis fari al li demandon.</p>

 </div>

 <div class="chapitro"> <h4>23</h4> <p id="az198"><span class="m">1</span> Tiam parolis Jesuo al la homamasoj kaj al siaj disĉiploj, dirante: <span class="m">2</span> La skribistoj kaj la Fariseoj sidas sur la seĝo de Moseo: <span class="m">3</span> ĉion do, kion ili ordonas al vi, faru kaj observu; sed ne agu laŭ iliaj faroj, ĉar ili ordonas, sed ne faras. <span class="m">4</span> Ili ligas pezajn ŝarĝojn malfacile porteblajn, kaj metas ilin sur la ŝultrojn de homoj; sed ili mem ne volas movi ilin per sia fingro. <span class="m">5</span> Sed ĉiujn siajn agojn ili faras, por esti rigardataj de homoj; ĉar ili larĝigas siajn filakteriojn kaj grandigas la franĝojn de siaj vestoj, <span class="m">6</span> kaj amas la ĉeflokojn ĉe festenoj, kaj la ĉefseĝojn en la sinagogoj, <span class="m">7</span> kaj salutojn sur la placoj, kaj esti nomataj de homoj Rabeno. <span class="m">8</span> Sed vi ne estu nomataj Rabeno; ĉar unu estas via instruanto, kaj vi ĉiuj estas fratoj. <span class="m">9</span> Kaj nomu neniun sur la tero via patro; ĉar Unu, kiu estas en la ĉielo, estas via Patro. <span class="m">10</span> Kaj ne estu nomataj edukantoj; ĉar unu, la Kristo, estas via edukanto. <span class="m">11</span> Sed la pli granda el vi estos via servanto. <span class="m">12</span> Kaj kiu sin plialtigos, tiu estos humiligita; kaj kiu sin humiligos, tiu estos plialtigita.</p>

 <p id="az199"><span class="m">13</span> Sed ve al vi, skribistoj kaj Fariseoj, hipokrituloj! ĉar vi ŝlosas la regnon de la ĉielo kontraŭ la homoj; ĉar vi mem ne eniras, nek lasas al la enirantoj eniri. <span class="m">14</span> Ve al vi, skribistoj kaj Fariseoj, hipokrituloj! ĉar vi formanĝas domojn de vidvinoj, kaj por preteksto vi longe preĝas; tial vi ricevos pli severan kondamnon.</p>

 <p id="az200"><span class="m">15</span> Ve al vi, skribistoj kaj Fariseoj, hipokrituloj! ĉar vi ĉirkaŭiras maron kaj teron, por varbi unu prozeliton; kaj kiam li tia fariĝis, vi lin faras filo de <span class="nomo" lang="und" title="Ne-Esperanta nomo. Lingvo: nespecifita">Gehena</span>, duoble kiom vi mem.</p>

 <p id="az201"><span class="m">16</span> Ve al vi, blindaj gvidantoj! kiuj diras: Se iu ĵuras per la sanktejo, tio estas nenio; sed kiu ĵuras per la oro de la sanktejo, tiu estas ŝuldanto. <span class="m">17</span> Vi malsaĝaj kaj blindaj! ĉar kio estas pli granda, la oro, aŭ la sanktejo, kiu sanktigas la oron? <span class="m">18</span> Kaj: Se iu ĵuras per la altaro, tio estas nenio; sed kiu ĵuras per la ofero, kuŝanta sur ĝi, tiu estas ŝuldanto. <span class="m">19</span> Vi blinduloj! ĉar kio estas pli granda, la ofero, aŭ la altaro, kiu sanktigas la oferon? <span class="m">20</span> Tiu do, kiu ĵuras per la altaro, ĵuras per ĝi, kaj per ĉio, kuŝanta sur ĝi. <span class="m">21</span> Kaj tiu, kiu ĵuras per la sanktejo, ĵuras per ĝi, kaj per Tiu, kiu loĝas en ĝi. <span class="m">22</span> Kaj tiu, kiu ĵuras per la ĉielo, ĵuras per la trono de Dio, kaj per Tiu, kiu sidas sur ĝi.</p>

 <p id="az202"><span class="m">23</span> Ve al vi, skribistoj kaj Fariseoj, hipokrituloj! ĉar vi pagas dekonaĵojn de mento kaj de anizo kaj de kumino, kaj forlasis la pli gravajn aferojn de la leĝo: juĝon kaj kompaton kaj fidon. Sed ĉi tiujn vi devus fari, kaj la aliajn ne preterlasi. <span class="m">24</span> Vi blindaj gvidantoj! kiuj elkribras la kulon kaj glutas la kamelon.</p>

 <p id="az203"><span class="m">25</span> Ve al vi, skribistoj kaj Fariseoj, hipokrituloj! ĉar vi purigas la eksteron de la kaliko kaj de la plado; sed interne ili estas plenaj de rabado kaj malmodereco. <span class="m">26</span> Vi blinda Fariseo! purigu unue la internon de la kaliko kaj de la plado, por ke ilia ekstero ankaŭ fariĝu pura.</p>

 <p id="az204"><span class="m">27</span> Ve al vi, skribistoj kaj Fariseoj, hipokrituloj! ĉar vi similas al tomboj blankigitaj, kiuj ekstere ŝajnas belaj, sed interne estas plenaj de ostoj de mortintoj kaj de ĉia malpureco. <span class="m">28</span> Tiel ankaŭ vi ekstere ŝajnas justaj antaŭ homoj, sed interne vi estas plenaj de hipokriteco kaj maljusteco.</p>

 <p id="az205"><span class="m">29</span> Ve al vi, skribistoj kaj Fariseoj, hipokrituloj! ĉar vi konstruas la tombojn de la profetoj kaj ornamas la monumentojn de la justuloj, kaj diras: <span class="m">30</span> Se ni vivus en la tagoj de niaj patroj, ni ne partoprenus kun ili en la sango de la profetoj. <span class="m">31</span> Tial vi atestas pri vi mem, ke vi estas filoj de tiuj, kiuj mortigis la profetojn. <span class="m">32</span> Vi do plenigu la mezuron de viaj patroj. <span class="m">33</span> Serpentoj, vipuridoj! kiel vi povos eviti la juĝon de <span class="nomo" lang="und" title="Ne-Esperanta nomo. Lingvo: nespecifita">Gehena</span>? <span class="m">34</span> Jen do mi sendas al vi profetojn kaj saĝulojn kaj skribistojn; iujn el ili vi mortigos kaj krucumos, kaj aliajn el ili vi skurĝos en viaj sinagogoj kaj persekutos de urbo al urbo; <span class="m">35</span> por ke venu sur vin la tuta justa sango elverŝita sur la teron, de la sango de la justulo <span class="nomo" lang="und" title="Ne-Esperanta nomo. Lingvo: nespecifita">Habel</span> ĝis la sango de <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>, filo de <span class="nomo" lang="und" title="Ne-Esperanta nomo. Lingvo: nespecifita">Bereĥja</span>, kiun vi mortigis inter la sanktejo kaj la altaro. <span class="m">36</span> Vere mi diras al vi: Ĉio tio venos sur ĉi tiun generacion.</p>

 <p id="az206"><span class="m">37</span> Ho <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kiu mortigas la profetojn, kaj priĵetas per ŝtonoj tiujn, kiuj estas senditaj al ĝi! kiom ofte mi volis kolekti viajn infanojn, kiel kokino kolektas sian idaron sub la flugilojn, kaj vi ne volis. <span class="m">38</span> Jen via domo estas lasita al vi dezerta. <span class="m">39</span> Ĉar mi diras al vi: De nun vi ne vidos min, ĝis vi diros: Estu benata tiu, kiu venas en la nomo de la Eternulo.</p>

 </div>

 <div class="chapitro"> <h4>24</h4> <p id="az207"><span class="m">1</span> Kaj Jesuo, elirinte, ekforiris de la templo; kaj liaj disĉiploj venis al li, por montri al li la konstruaĵojn de la templo. <span class="m">2</span> Sed li responde diris al ili: Ĉu vi ne vidas ĉion tion? vere mi diras al vi: Ne estos lasita ĉi tie ŝtono sur ŝtono, kiu ne estos deĵetita.</p>

 <p id="az208"><span class="m">3</span> Kaj dum ili sidis sur la monto Olivarba, la disĉiploj venis aparte al li, dirante: Diru al ni, kiam tio estos? Kaj kio estas la signo de via alesto kaj de la maturiĝo de la mondaĝo? <span class="m">4</span> Kaj Jesuo, respondante, diris al ili: Gardu vin, ke neniu vin forlogu. <span class="m">5</span> Ĉar multaj venos en mia nomo, dirante: Mi estas la Kristo; kaj ili forlogos multajn. <span class="m">6</span> Kaj vi aŭdos pri militoj kaj famoj de militoj. Zorgu, ke vi ne maltrankviliĝu; ĉar tio devas okazi; sed ankoraŭ ne estas la fino. <span class="m">7</span> Ĉar leviĝos nacio kontraŭ nacion, kaj regno kontraŭ regnon; kaj estos malsatoj kaj tertremoj en diversaj lokoj. <span class="m">8</span> Sed ĉio tio estas komenco de suferoj. <span class="m">9</span> Tiam oni transdonos vin al afliktado, kaj mortigos vin; kaj vi estos malamataj de ĉiuj nacioj pro mia nomo. <span class="m">10</span> Tiam multaj ofendiĝos, kaj perfidos unu la alian, kaj malamos unu la alian. <span class="m">11</span> Kaj multaj falsaj profetoj leviĝos, kaj forlogos multajn. <span class="m">12</span> Kaj pro la multobligo de maljusteco, la amo de la plimulto malvarmiĝos. <span class="m">13</span> Sed kiu persistos ĝis la fino, tiu estos savita. <span class="m">14</span> Kaj ĉi tiu evangelio de la regno estos predikita tra la tuta mondo, kiel atesto al ĉiuj nacioj; kaj tiam venos la fino.</p>

 <p id="az209"><span class="m">15</span> Kiam do vi vidos la abomenindaĵon de dezerteco, pri kiu estas dirite de la profeto <span class="nomo" lang="und" title="Ne-Esperanta nomo. Lingvo: nespecifita">Daniel</span>, starantan sur la sankta loko (la leganto komprenu), <span class="m">16</span> tiam tiuj, kiuj estas en Judujo, forkuru al la montoj; <span class="m">17</span> kiu estas sur la tegmento, tiu ne malsupreniru, por preni ion el sia domo; <span class="m">18</span> kaj kiu estas sur la kampo, tiu ne revenu, por preni sian mantelon. <span class="m">19</span> Sed ve al la gravedulinoj kaj al la suĉigantinoj en tiuj tagoj! <span class="m">20</span> Kaj preĝu, ke via forkurado ne estu en vintro nek en sabato; <span class="m">21</span> ĉar tiam estos granda aflikto tia, kia ne estis de la komenco de la mondo ĝis nun, nek iam estos. <span class="m">22</span> Kaj se tiuj tagoj ne estus mallongigitaj, neniu karno estus savita; sed pro la elektitoj tiuj tagoj estos mallongigitaj. <span class="m">23</span> Tiam se iu diros al vi: Jen ĉi tie la Kristo, aŭ: Tie; ne kredu; <span class="m">24</span> ĉar leviĝos falsaj kristoj kaj falsaj profetoj kaj faros grandajn signojn kaj miraklojn, tiel ke ili forlogus, se eble, eĉ la elektitojn. <span class="m">25</span> Jen mi antaŭdiris al vi. <span class="m">26</span> Se oni do diros al vi: Jen li estas en la dezerto; ne eliru; aŭ: Jen li estas en sekretaj ĉambroj; ne kredu. <span class="m">27</span> Ĉar kiel la fulmo venas el la oriento kaj montriĝas ĝis la okcidento, tiel ankaŭ estos la alesto de la Filo de homo. <span class="m">28</span> Kie ajn estos la kadavro, tien kolektiĝos la agloj.</p>

 <p id="az210"><span class="m">29</span> Sed tuj post la aflikto de tiuj tagoj la suno mallumiĝos, kaj la luno ne donos sian lumon, kaj la steloj falos el la ĉielo, kaj la potencoj de la ĉielo ŝanceliĝos; <span class="m">30</span> kaj tiam aperos sur la ĉielo la signo de la Filo de homo, kaj tiam ploros ĉiuj gentoj de la tero, kaj oni vidos la Filon de homo, venantan en la nuboj de la ĉielo kun potenco kaj granda gloro. <span class="m">31</span> Kaj li elsendos siajn anĝelojn kun granda sono de trumpeto, kaj ili kolektos liajn elektitojn el la kvar ventoj, el limo ĝis limo de la ĉielo.</p>

 <p id="az211"><span class="m">32</span> De la figarbo lernu ĝian parabolon: kiam ĝia branĉo jam moliĝis kaj aperigas foliojn, tiam vi scias, ke la somero estas proksima; <span class="m">33</span> tiel same vi, kiam vi vidos ĉion tion, tiam sciu, ke li estas proksima, ĉe la pordoj. <span class="m">34</span> Vere mi diras al vi: Ĉi tiu generacio ne forpasos, ĝis ĉio tio plenumiĝos. <span class="m">35</span> La ĉielo kaj la tero forpasos, sed miaj vortoj ne forpasos. <span class="m">36</span> Sed pri tiu tago kaj la horo scias neniu, eĉ ne la anĝeloj de la ĉielo, nek la Filo, sed la Patro sola. <span class="m">37</span> Sed kiel la tagoj de <span class="nomo" lang="und" title="Ne-Esperanta nomo. Lingvo: nespecifita">Noa</span>, tiel estos la alesto de la Filo de homo. <span class="m">38</span> Ĉar kiel dum la tagoj, kiuj estis antaŭ la diluvo, oni manĝis kaj trinkis, edziĝis kaj edziniĝis, ĝis la tago, kiam <span class="nomo" lang="und" title="Ne-Esperanta nomo. Lingvo: nespecifita">Noa</span> eniris en la arkeon, <span class="m">39</span> kaj oni ne eksciis, ĝis la diluvo venis kaj forprenis ĉiujn; tiel estos la alesto de la Filo de homo. <span class="m">40</span> Tiam du viroj estos sur kampo: unu estos prenita, kaj la alia lasita; <span class="m">41</span> du virinoj estos muelantaj apud muelilo: unu estos prenita, kaj la alia lasita. <span class="m">42</span> Tial viglu; ĉar vi ne scias, en kiu tago via Sinjoro venos. <span class="m">43</span> Sed sciu tion, ke se la dommastro scius, en kiu gardoparto venos la ŝtelisto, li viglus kaj ne lasus sian domon trafosiĝi. <span class="m">44</span> Tial vi ankaŭ estu pretaj; ĉar en horo, kiam vi ne atendas, la Filo de homo venas. <span class="m">45</span> Kiu do estas la fidela kaj prudenta servisto, kiun la sinjoro starigis super siajn domanojn, por doni al ili nutraĵon ĝustatempe? <span class="m">46</span> Feliĉa estas tiu servisto, kiun lia sinjoro, veninte, trovos tiel faranta. <span class="m">47</span> Vere mi diras al vi, ke super sian tutan havon li starigos lin. <span class="m">48</span> Sed se tiu malbona servisto diros en sia koro: Mia sinjoro malfruas; <span class="m">49</span> kaj komencos bati siajn kunservistojn, kaj manĝi kaj trinki kun la drinkuloj, <span class="m">50</span> la sinjoro de tiu servisto venos en tago, kiam li ne atendas, kaj en horo, kiam li ne scias, <span class="m">51</span> kaj distranĉos lin, kaj difinos lian parton kun la hipokrituloj; tie estos la plorado kaj la grincado de dentoj.</p>

 </div>

 <div class="chapitro"> <h4>25</h4> <p id="az212"><span class="m">1</span> Tiam la regno de la ĉielo estos komparata al dek virgulinoj, kiuj prenis siajn lampojn kaj eliris renkonte al la fianĉo. <span class="m">2</span> Kaj kvin el ili estis malprudentaj, kaj kvin estis prudentaj. <span class="m">3</span> La malprudentaj, prenante la lampojn, ne prenis oleon kun si; <span class="m">4</span> sed la prudentaj prenis oleon en la vazoj kun siaj lampoj. <span class="m">5</span> Kaj kiam la fianĉo malfruis, ili ĉiuj malviglis kaj dormis. <span class="m">6</span> Sed je la noktomezo estis ekkrio: Jen la fianĉo! eliru al li renkonte. <span class="m">7</span> Tiam ĉiuj tiuj virgulinoj leviĝis, kaj ordigis siajn lampojn. <span class="m">8</span> Kaj la malprudentaj diris al la prudentaj: Donu al ni el via oleo, ĉar niaj lampoj estingiĝas. <span class="m">9</span> Sed la prudentaj respondis, dirante: Eble ne estos sufiĉe por ni kaj vi; iru prefere al la vendistoj, kaj aĉetu por vi mem. <span class="m">10</span> Kaj dum ili iris, por aĉeti, alvenis la fianĉo; kaj tiuj, kiuj estis pretaj, eniris kun li al la edziĝa festo, kaj la pordo estis fermita. <span class="m">11</span> Poste venis ankaŭ la ceteraj virgulinoj, dirante: Sinjoro, sinjoro, malfermu al ni. <span class="m">12</span> Sed li responde diris: Vere mi diras al vi: Mi vin ne konas. <span class="m">13</span> Tial viglu, ĉar vi ne scias la tagon nek la horon.</p>

 <p id="az213"><span class="m">14</span> Ĉar tiel estas, kvazaŭ viro, forvojaĝonte, alvokis siajn servistojn, kaj komisiis al ili siajn posedaĵojn. <span class="m">15</span> Kaj al unu li donis kvin talantojn, al alia du, al alia unu; al ĉiu laŭ lia kapableco; kaj li tuj forvojaĝis. <span class="m">16</span> Kaj tiu, kiu ricevis la kvin talantojn, iris kaj negocadis per ili, kaj gajnis pluajn kvin talantojn. <span class="m">17</span> Tiel same ankaŭ tiu, kiu ricevis la du, gajnis pluajn du. <span class="m">18</span> Sed tiu, kiu ricevis la unu, foriris kaj fosis en la tero, kaj kaŝis la monon de sia sinjoro. <span class="m">19</span> Kaj post longa tempo la sinjoro de tiuj servistoj venis, kaj faris kun ili kalkulon. <span class="m">20</span> Kaj tiu, kiu ricevis la kvin talantojn, venis kaj alportis pluajn kvin talantojn, dirante: Sinjoro, vi komisiis al mi kvin talantojn; jen mi gajnis pluajn kvin talantojn. <span class="m">21</span> Lia sinjoro diris al li: Bone, vi bona kaj fidela servisto; vi estis fidela pri malmultaj aferoj, mi starigos vin super multaj; envenu en la ĝojon de via sinjoro. <span class="m">22</span> Kaj venis ankaŭ tiu, kiu ricevis la du talantojn, kaj diris: Sinjoro, vi komisiis al mi du talantojn; jen mi gajnis pluajn du talantojn. <span class="m">23</span> Lia sinjoro diris al li: Bone, vi bona kaj fidela servisto; vi estis fidela pri malmultaj aferoj, mi starigos vin super multaj; envenu en la ĝojon de via sinjoro. <span class="m">24</span> Kaj venis ankaŭ tiu, kiu ricevis la unu talanton, kaj diris: Sinjoro, mi sciis, ke vi estas severa homo, rikoltanta, kie vi ne semis, kaj kolektanta, kie vi ne disŝutis; <span class="m">25</span> kaj mi timis, kaj foriris, kaj kaŝis vian talanton en la tero; jen vi havas vian propraĵon. <span class="m">26</span> Sed lia sinjoro responde diris al li: Vi malbona kaj mallaborema servisto, vi sciis, ke mi rikoltas, kie mi ne semis, kaj kolektas, kie mi ne disŝutis; <span class="m">27</span> pro tio vi devus doni mian monon al la bankistoj, kaj veninte, mi ricevus mian propraĵon kun procento. <span class="m">28</span> Forprenu de li do la talanton, kaj donu ĝin al tiu, kiu havas la dek talantojn. <span class="m">29</span> Ĉar al ĉiu, kiu havas, estos donite, kaj li havos abundegon; sed for de tiu, kiu ne havas, eĉ tio, kion li havas, estos prenita. <span class="m">30</span> Kaj elĵetu la senutilan serviston en la eksteran mallumon; tie estos la plorado kaj la grincado de dentoj.</p>

 <p id="az214"><span class="m">31</span> Sed kiam la Filo de homo venos en sia gloro, kaj ĉiuj anĝeloj kun li, tiam li sidos sur la trono de sia gloro; <span class="m">32</span> kaj antaŭ li kolektiĝos ĉiuj nacioj, kaj li apartigos ilin unu de alia, kiel paŝtisto apartigas la ŝafojn for de la kaproj; <span class="m">33</span> kaj li starigos la ŝafojn dekstre de li, kaj la kaprojn maldekstre. <span class="m">34</span> Tiam diros la Reĝo al tiuj, kiuj staras dekstre de li: Venu, vi benataj de mia Patro, heredu la regnon preparitan por vi de post la komenco de la mondo; <span class="m">35</span> ĉar mi malsatis, kaj vi donis al mi manĝi; mi soifis, kaj vi donis al mi trinki; mi estis fremda, kaj vi gastigis min; <span class="m">36</span> nuda, kaj vi vestis min; mi malsanis, kaj vi vizitis min; mi estis en malliberejo, kaj vi venis al mi. <span class="m">37</span> Tiam respondos al li la justuloj, dirante: Sinjoro, kiam ni vin vidis malsata, kaj vin satigis? aŭ soifanta, kaj trinkigis vin? <span class="m">38</span> Kaj kiam ni vidis vin fremda kaj gastigis vin? aŭ nuda, kaj vin vestis? <span class="m">39</span> Kaj kiam ni vidis vin malsana aŭ en malliberejo, kaj venis al vi? <span class="m">40</span> Kaj la Reĝo respondos kaj diros al ili: Vere mi diras al vi: Kiom vi faris al unu el ĉi tiuj miaj fratoj la plej malgrandaj, tiom vi faris al mi. <span class="m">41</span> Tiam li diros al tiuj, kiuj staras maldekstre: For de mi, vi malbenitaj, en la eternan fajron, kiu estas preparita por la diablo kaj liaj anĝeloj; <span class="m">42</span> ĉar mi malsatis, kaj vi ne donis al mi manĝi; mi soifis, kaj vi ne donis al mi trinki; <span class="m">43</span> mi estis fremda, kaj vi ne gastigis min; nuda, kaj vi ne vestis min; malsana kaj en malliberejo, kaj vi ne vizitis min. <span class="m">44</span> Tiam ili ankaŭ respondos, dirante: Sinjoro, kiam ni vidis vin malsata, aŭ soifanta, aŭ fremda, aŭ nuda, aŭ malsana, aŭ en malliberejo, kaj ne servis al vi? <span class="m">45</span> Tiam li respondos al ili, dirante: Vere mi diras al vi: Kiom vi ne faris al unu el ĉi tiuj la plej malgrandaj, tiom vi ne faris al mi. <span class="m">46</span> Kaj ĉi tiuj foriros en eternan punon, sed la justuloj en eternan vivon.</p>

 </div>

 <div class="chapitro"> <h4>26</h4> <p id="az215"><span class="m">1</span> Kaj kiam Jesuo finis ĉiujn tiujn vortojn, li diris al siaj disĉiploj: <span class="m">2</span> Vi scias, ke post du tagoj okazos la Pasko, kaj la Filo de homo estos transdonita, por esti krucumita. <span class="m">3</span> Tiam kunvenis la ĉefpastroj kaj la pliaĝuloj de la popolo, en la korto de la ĉefpastro, kies nomo estis <span class="nomo" lang="und" title="Ne-Esperanta nomo. Lingvo: nespecifita">Kajafas</span>; <span class="m">4</span> kaj ili konsiliĝis, por ke ili povu per ruzo kapti Jesuon, kaj mortigi lin. <span class="m">5</span> Sed ili diris: Ne dum la festo, por ke ne leviĝu tumulto ĉe la popolo.</p>

 <p id="az216"><span class="m">6</span> Kaj kiam Jesuo estis en <span class="nomo" lang="und" title="Ne-Esperanta nomo. Lingvo: nespecifita">Betania</span>, en la domo de <span class="nomo" lang="und" title="Ne-Esperanta nomo. Lingvo: nespecifita">Simon</span>, leprulo, <span class="m">7</span> venis al li virino, havanta alabastran vazon da multekosta ŝmiraĵo, kaj ŝi verŝis ĝin sur lian kapon, dum li sidis ĉe manĝo. <span class="m">8</span> Sed kiam la disĉiploj tion vidis, ili indignis, dirante: <span class="m">9</span> Por kio estas ĉi tiu malŝparo? Ĉar ĉi tiun ŝmiraĵon oni povus vendi por granda prezo, kaj doni al malriĉuloj. <span class="m">10</span> Sed Jesuo, tion sciante, diris al ili: Kial vi ĝenas la virinon? ŝi faris bonan faron al mi. <span class="m">11</span> Ĉar la malriĉulojn vi ĉiam havas kun vi, sed min vi ne ĉiam havas. <span class="m">12</span> Ĉar verŝante ĉi tiun ŝmiraĵon sur mian korpon, ŝi tion faris por mia entombigo. <span class="m">13</span> Vere mi diras al vi: Kie ajn estos predikata ĉi tiu evangelio en la tuta mondo, tio ankaŭ, kion faris ĉi tiu virino, estos priparolata, por memoraĵo de ŝi.</p>

 <p id="az217"><span class="m">14</span> Tiam unu el la dek du, nomata <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, iris al la ĉefpastroj, <span class="m">15</span> kaj diris: Kion vi volas doni al mi, se mi lin transdonos al vi? Kaj ili pesis por li tridek arĝentajn monerojn. <span class="m">16</span> Kaj de tiam li serĉis okazon, por transdoni lin.</p>

 <p id="az218"><span class="m">17</span> Kaj en la unua tago de macoj la disĉiploj venis al Jesuo, dirante: Kie vi volas, ke ni pretigu por vi, por manĝi la Paskon? <span class="m">18</span> Kaj li diris: Iru en la urbon al trovotulo, kaj diru al li: La Majstro diras: Mia tempo estas proksima; mi faros la Paskon ĉe vi, kun miaj disĉiploj. <span class="m">19</span> Kaj la disĉiploj faris, kiel Jesuo ordonis al ili, kaj ili pretigis la Paskon. <span class="m">20</span> Kaj kiam vesperiĝis, li sidis ĉe manĝo kun la dek du disĉiploj; <span class="m">21</span> kaj dum ili manĝis, li diris: Vere mi diras al vi, ke unu el vi perfidos min. <span class="m">22</span> Kaj ili tre malĝojis, kaj ĉiu komencis diri al li: Sinjoro, ĉu eble mi? <span class="m">23</span> Kaj li respondis kaj diris: Tiu, kiu trempis kun mi la manon en la pladon, perfidos min. <span class="m">24</span> La Filo de homo iros, kiel estas skribite pri li; sed ve al tiu viro, de kiu la Filo de homo estos perfidita! se tiu homo ne estus naskita, estus bone por li. <span class="m">25</span> Kaj <span class="nomo" lang="und" title="Ne-Esperanta nomo. Lingvo: nespecifita">Judas</span>, kiu estis lin perfidonta, responde diris: Ĉu eble mi, Rabeno? Li diris al li: Vi diris. <span class="m">26</span> Kaj dum ili manĝis, Jesuo prenis panon, kaj beninte, dispecigis ĝin kaj donis al la disĉiploj, kaj diris: Prenu, manĝu; ĉi tio estas mia korpo. <span class="m">27</span> Kaj li prenis kalikon, kaj doninte dankon, donis al ili, dirante: Vi ĉiuj trinku el ĝi; <span class="m">28</span> ĉar ĉi tio estas mia sango de la interligo, kiu estas elverŝata por multaj, por la pardonado de pekoj. <span class="m">29</span> Sed mi diras al vi: De nun mi ne trinkos el ĉi tiu frukto de la vinberarbo, ĝis tiu tago, kiam mi trinkos ĝin novan kun vi en la regno de mia Patro.</p>

 <p id="az219"><span class="m">30</span> Kaj kantinte himnon, ili foriris al la monto Olivarba.</p>

 <p id="az220"><span class="m">31</span> Tiam diris Jesuo al ili: Vi ĉiuj ofendiĝos pro mi dum ĉi tiu nokto; ĉar estas skribite: Mi frapos la paŝtiston, kaj la ŝafoj de la grego diskuros. <span class="m">32</span> Tamen, post mia releviĝo mi iros antaŭ vi en Galileon. <span class="m">33</span> Sed Petro responde diris al li: Eĉ se ĉiuj ofendiĝos pro vi, mi neniam ofendiĝos. <span class="m">34</span> Jesuo diris al li: Vere mi diras al vi, ke en ĉi tiu nokto, antaŭ ol krios koko, vi trifoje malkonfesos min. <span class="m">35</span> Petro diris al li: Eĉ se mi devos morti kun vi, mi neniel vin malkonfesos. Tiel same diris ĉiuj disĉiploj.</p>

 <p id="az221"><span class="m">36</span> Tiam venis Jesuo kun ili al loko nomata <span class="nomo" lang="und" title="Ne-Esperanta nomo. Lingvo: nespecifita">Getsemane</span>, kaj diris al siaj disĉiploj: Sidiĝu ĉi tie, dum mi iros tien, por preĝi. <span class="m">37</span> Kaj li prenis kun si Petron kaj la du filojn de Zebedeo, kaj komencis malĝoji kaj maltrankviliĝi. <span class="m">38</span> Tiam li diris al ili: Tre malĝoja estas mia animo, eĉ ĝis morto; restu ĉi tie, kaj viglu kun mi. <span class="m">39</span> Kaj irinte iom antaŭen, li falis sur sian vizaĝon, preĝante, kaj dirante: Ho mia Patro, se povas esti, ĉi tiu kaliko pasu for de mi; tamen ne kiel mi volas, sed kiel Vi volas. <span class="m">40</span> Kaj li venis al la disĉiploj kaj trovis ilin dormantaj, kaj diris al Petro: Ĉu vi do ne havis forton vigli kun mi eĉ unu horon? <span class="m">41</span> Viglu kaj preĝu, por ke vi ne eniru en tenton; la spirito ja estas fervora, sed la karno estas malforta. <span class="m">42</span> Denove la duan fojon foririnte, li preĝis, dirante: Ho mia Patro, se ĉi tio ne povos forpasi, krom se mi trinkos ĝin, Via volo plenumiĝu. <span class="m">43</span> Kaj denove reveninte, li trovis ilin dormantaj, ĉar iliaj okuloj peziĝis. <span class="m">44</span> Kaj li denove lasis ilin kaj foriris, kaj la trian fojon preĝis, denove dirante la samajn vortojn. <span class="m">45</span> Tiam li venis al la disĉiploj, kaj diris al ili: Dormu nun kaj ripozu: jen la horo alproksimiĝis, kaj la Filo de homo estas perfidata en la manojn de pekuloj. <span class="m">46</span> Leviĝu, ni iru; jen mia perfidanto alproksimiĝas.</p>

 <p id="az222"><span class="m">47</span> Kaj dum li ankoraŭ parolis, jen venis <span class="nomo" lang="und" title="Ne-Esperanta nomo. Lingvo: nespecifita">Judas</span>, unu el la dek du; kaj kun li granda homamaso kun glavoj kaj bastonoj venis de la ĉefpastroj kaj pliaĝuloj de la popolo. <span class="m">48</span> Kaj lia perfidanto jam aranĝis kun ili signon, dirante: Kiun mi kisos, tiu estas li; kaptu lin. <span class="m">49</span> Kaj tuj veninte al Jesuo, li diris: Saluton, Rabeno; kaj kisis lin. <span class="m">50</span> Kaj Jesuo diris al li: Amiko, por kio vi venis? Tiam ili venis, kaj metis manojn sur Jesuon kaj arestis lin. <span class="m">51</span> Kaj jen unu el tiuj, kiuj estis kun Jesuo, etendis sian manon kaj eltiris sian glavon, kaj frapis la sklavon de la ĉefpastro, kaj detranĉis lian orelon. <span class="m">52</span> Tiam diris Jesuo al li: Remetu vian glavon en ĝian ingon; ĉar ĉiuj, kiuj glavon prenas, per glavo pereos. <span class="m">53</span> Ĉu vi do supozas, ke mi ne povas alvoki mian Patron, kaj Li tuj liveros al mi pli ol dek du legiojn da anĝeloj? <span class="m">54</span> Sed kiel plenumiĝus la Skriboj, ke tiel devas okazi? <span class="m">55</span> En tiu horo Jesuo diris al la homamasoj: Ĉu vi elvenis kvazaŭ kontraŭ rabiston, kun glavoj kaj bastonoj, por kapti min? Ĉiutage mi sidis en la templo, instruante, kaj vi ne arestis min. <span class="m">56</span> Sed ĉio tio okazis, por ke plenumiĝu la Skriboj de la profetoj. Tiam ĉiuj disĉiploj forlasis lin kaj forkuris.</p>

 <p id="az223"><span class="m">57</span> Kaj la arestintoj de Jesuo forkondukis lin al la domo de la ĉefpastro <span class="nomo" lang="und" title="Ne-Esperanta nomo. Lingvo: nespecifita">Kajafas</span>, kie jam kolektiĝis la skribistoj kaj pliaĝuloj. <span class="m">58</span> Sed Petro malproksime sekvis lin ĝis la korto de la ĉefpastro, kaj eniris, kaj sidis kun la subuloj, por vidi la finon. <span class="m">59</span> Kaj la ĉefpastroj kaj la tuta sinedrio serĉis malveran ateston kontraŭ Jesuo, por ke ili povu lin mortigi; <span class="m">60</span> kaj ne trovis, kvankam multaj malveraj atestantoj venis. Sed poste venis du, kaj diris: <span class="m">61</span> Ĉi tiu diris: Mi povas detrui la sanktejon de Dio, kaj rekonstrui ĝin en la daŭro de tri tagoj. <span class="m">62</span> Kaj la ĉefpastro stariĝis, kaj diris al li: Ĉu vi respondas nenion? kion atestas ĉi tiuj kontraŭ vi? <span class="m">63</span> Sed Jesuo silentadis. Kaj la ĉefpastro diris al li: Mi ĵurligas vin per Dio la vivanta, ke vi diru al ni, ĉu vi estas la Kristo, la Filo de Dio. <span class="m">64</span> Jesuo diris al li: Vi diris; tamen mi diras al vi: Poste vi vidos la Filon de homo, sidantan ĉe la dekstra mano de la Potenco, kaj venantan sur la nuboj de la ĉielo. <span class="m">65</span> Tiam la ĉefpastro disŝiris siajn vestojn, dirante: Li blasfemis; por kio ni plu bezonas atestantojn? jen nun vi aŭdis la blasfemon: <span class="m">66</span> kion vi opinias? Ili respondis kaj diris: Li estas kondamninda al morto. <span class="m">67</span> Tiam oni kraĉis sur lian vizaĝon kaj vangofrapis lin, kaj iuj frapis lin per la manplatoj, <span class="m">68</span> dirante: Profetu al ni, ho Kristo, kiu vin frapis?</p>

 <p id="az224"><span class="m">69</span> Kaj Petro sidis ekstere sur la korto; kaj venis al li unu servantino, dirante: Vi ankaŭ estis kun Jesuo, la Galileano. <span class="m">70</span> Sed li malkonfesis antaŭ ili ĉiuj, dirante: Mi ne scias, kion vi diras. <span class="m">71</span> Kaj post kiam li eliris en la vestiblon, alia vidis lin, kaj diris al la ĉeestantoj: Ĉi tiu estis ankaŭ kun Jesuo, la Nazaretano. <span class="m">72</span> Kaj denove li malkonfesis kun ĵuro: Mi ne konas tiun homon. <span class="m">73</span> Kaj post iom da tempo la apudstarantoj venis, kaj diris al Petro: Vere vi ankaŭ estas el ili, ĉar via parolmaniero malkaŝas vin. <span class="m">74</span> Tiam li komencis malbeni kaj ĵuri: Mi ne konas tiun homon. Kaj tuj koko kriis. <span class="m">75</span> Kaj Petro rememoris la vorton, kiun Jesuo parolis: Antaŭ ol krios koko, vi trifoje malkonfesos min. Kaj li eliris, kaj maldolĉe ploris.</p>

 </div>

 <div class="chapitro"> <h4>27</h4> <p id="az225"><span class="m">1</span> Kaj kiam venis la mateno, ĉiuj ĉefpastroj kaj pliaĝuloj de la popolo konsiliĝis kontraŭ Jesuo, por mortigi lin; <span class="m">2</span> kaj ili ligis lin, kaj forkondukis lin kaj transdonis lin al Pilato, la provincestro.</p>

 <p id="az226"><span class="m">3</span> Tiam <span class="nomo" lang="und" title="Ne-Esperanta nomo. Lingvo: nespecifita">Judas</span>, lia perfidinto, vidinte, ke li estas kondamnita, pentis, kaj reportis la tridek arĝentajn monerojn al la ĉefpastroj kaj la pliaĝuloj, <span class="m">4</span> dirante: Mi pekis, perfidante senkulpan sangon. Sed ili diris: Kiel tio koncernas nin? vi zorgu pri tio. <span class="m">5</span> Kaj li ĵetis la arĝentajn monerojn en la sanktejon, kaj eliris; kaj foririnte, pendigis sin. <span class="m">6</span> Kaj la ĉefpastroj prenis la arĝentajn monerojn, kaj diris: Ne konvenas meti ilin en la trezorejon, ĉar tio estas prezo de sango. <span class="m">7</span> Kaj ili konsiliĝis, kaj aĉetis per ili la kampon de la potisto, por enterigi fremdulojn. <span class="m">8</span> Tial tiu kampo estas nomata Kampo de Sango, ankoraŭ ĝis hodiaŭ. <span class="m">9</span> Tiam plenumiĝis tio, kio estis dirita per la profeto <span class="nomo" lang="und" title="Ne-Esperanta nomo. Lingvo: nespecifita">Jeremia</span>, nome: Kaj ili prenis la tridek arĝentajn monerojn, taksoprezon de tiu, kiu estis taksita, kiujn iuj el la filoj de <span class="nomo" lang="und" title="Ne-Esperanta nomo. Lingvo: nespecifita">Izrael</span> taksis; <span class="m">10</span> kaj donis ilin por la kampo de la potisto, kiel la Eternulo difinis al mi.</p>

 <p id="az227"><span class="m">11</span> Kaj Jesuo staris antaŭ la provincestro; kaj la estro demandis lin, dirante: Ĉu vi estas la Reĝo de la Judoj? Kaj Jesuo diris al li: Vi diras. <span class="m">12</span> Kaj kiam la ĉefpastroj kaj pliaĝuloj akuzis lin, li respondis nenion. <span class="m">13</span> Tiam Pilato diris al li: Ĉu vi ne aŭdas, kiom da aferoj oni atestas kontraŭ vi? <span class="m">14</span> Kaj li ne respondis al li eĉ unu vorton, tiel ke la provincestro tre forte miris. <span class="m">15</span> Sed ĉe tiu festo la provincestro kutimis liberigi al la homamaso unu malliberulon, kiun ili deziris. <span class="m">16</span> Kaj oni havis tiam faman malliberulon, nomatan <span class="nomo" lang="und" title="Ne-Esperanta nomo. Lingvo: nespecifita">Barabas</span>. <span class="m">17</span> Kiam do ili kolektiĝis, Pilato diris al ili: Kiun vi deziras, ke mi liberigu al vi? ĉu Barabason, aŭ Jesuon, nomatan Kristo? <span class="m">18</span> Ĉar li sciis, ke pro envio ili transdonis lin. <span class="m">19</span> Kaj dum li sidis sur la tribunala seĝo, lia edzino sendis al li, por diri: Nenion havu kun tiu justulo, ĉar mi suferis multe hodiaŭ en sonĝo kaŭze de li. <span class="m">20</span> Kaj la ĉefpastroj kaj pliaĝuloj decidigis la homamason postuli Barabason kaj pereigi Jesuon. <span class="m">21</span> Sed la provincestro responde diris al ili: Kiun el la du vi volas, ke mi liberigu al vi? Kaj ili diris: Barabason. <span class="m">22</span> Pilato diris al ili: Kion do mi faros al Jesuo, nomata Kristo? Ĉiuj diris: Li estu krucumita. <span class="m">23</span> Kaj li diris: Kial? kian malbonon li faris? Sed ili des pli ekkriis, dirante: Li estu krucumita. <span class="m">24</span> Tial Pilato, vidante, ke neniel prosperas al li, sed ke kontraŭe tumulto leviĝas, prenis akvon kaj lavis siajn manojn antaŭ la homamaso, dirante: Mi estas senkulpa pri la sango de tiu justulo: vi zorgu pri ĝi. <span class="m">25</span> Kaj la tuta popolo responde diris: Lia sango estu sur ni kaj sur niaj infanoj. <span class="m">26</span> Tiam li liberigis al ili Barabason; sed skurĝinte Jesuon, li transdonis lin, por esti krucumita.</p>

 <p id="az228"><span class="m">27</span> Tiam la soldatoj de la provincestro, kondukinte Jesuon en la palacon, kolektis al li la tutan kohorton. <span class="m">28</span> Kaj ili senvestigis lin, kaj surmetis al li skarlatan mantelon. <span class="m">29</span> Kaj ili plektis kronon el dornoj kaj metis ĝin sur lian kapon, kaj metis kanon en lian dekstran manon; kaj ili genuis antaŭ li, kaj mokis lin, dirante: Saluton, Reĝo de la Judoj! <span class="m">30</span> Kaj ili kraĉis sur lin, kaj prenis la kanon kaj frapis lian kapon. <span class="m">31</span> Kaj mokinte lin, ili demetis de li la mantelon, kaj surmetis al li liajn proprajn vestojn, kaj forkondukis lin, por krucumi lin.</p>

 <p id="az229"><span class="m">32</span> Kaj elirinte, ili trovis viron Kirenanon, nomatan <span class="nomo" lang="und" title="Ne-Esperanta nomo. Lingvo: nespecifita">Simon</span>; tiun ili devigis, ke li portu lian krucon. <span class="m">33</span> Kaj veninte al loko nomata <span class="nomo" lang="und" title="Ne-Esperanta nomo. Lingvo: nespecifita">Golgota</span>, tio estas, Loko de Kranio, <span class="m">34</span> ili donis al li trinki vinon kun galo enmiksita; kaj li gustumis ĝin, kaj ne volis trinki. <span class="m">35</span> Kaj krucuminte lin, ili dividis inter si liajn vestojn, ĵetante lotojn; <span class="m">36</span> kaj ili sidiĝis, kaj gardis lin tie. <span class="m">37</span> Kaj ili metis super lia kapo lian akuzon, skribitan: ĈI TIU ESTAS JESUO, LA REĜO DE LA JUDOJ. <span class="m">38</span> Tiam kun li estis krucumitaj du rabistoj, unu dekstre kaj unu maldekstre. <span class="m">39</span> Kaj la preterpasantoj insultis lin, balancante la kapon, <span class="m">40</span> kaj dirante: Vi, kiu detruas la sanktejon kaj rekonstruas ĝin en la daŭro de tri tagoj, savu vin. Se vi estas la Filo de Dio, deiru de la kruco. <span class="m">41</span> Tiel same ankaŭ la ĉefpastroj, mokante kun la skribistoj kaj la pliaĝuloj, diris: <span class="m">42</span> Aliajn li savis; sin mem li ne povas savi. Li ja estas Reĝo de <span class="nomo" lang="und" title="Ne-Esperanta nomo. Lingvo: nespecifita">Izrael</span>, li nun deiru de la kruco, kaj ni kredos al li. <span class="m">43</span> Li apogis sin al Dio; Tiu savu lin, se Li amas lin; ĉar li diris: Mi estas la Filo de Dio. <span class="m">44</span> Kaj ankaŭ la rabistoj, kiuj estis krucumitaj kun li, tiel same insultis lin.</p>

 <p id="az230"><span class="m">45</span> Kaj de post la sesa horo fariĝis mallumo sur la tuta lando ĝis la naŭa horo. <span class="m">46</span> Kaj ĉirkaŭ la naŭa horo Jesuo ekkriis per laŭta voĉo, dirante: <span class="fremda" lang="und" title="Ne-Esperanta teksto. Lingvo: nespecifita">Eli, Eli, lama sabaĥtani?</span> tio estas: Mia Dio, mia Dio, kial Vi forlasis min? <span class="m">47</span> Kaj iuj el la apudstarantoj, aŭdinte tion, diris: Ĉi tiu vokas Elijan. <span class="m">48</span> Kaj tuj unu el ili kuris kaj prenis spongon kaj plenigis ĝin per vinagro, kaj metinte ĝin sur kanon, donis al li trinki. <span class="m">49</span> Kaj la aliaj diris: Lasu; ni vidu, ĉu venos <span class="nomo" lang="und" title="Ne-Esperanta nomo. Lingvo: nespecifita">Elija</span>, por savi lin. <span class="m">50</span> Kaj Jesuo, denove kriinte per laŭta voĉo, ellasis for la spiriton. <span class="m">51</span> Kaj jen la kurteno de la sanktejo disŝiriĝis en du pecojn de supre ĝis malsupre; kaj la tero tremis; kaj la rokoj iskrevis; <span class="m">52</span> kaj la tomboj malfermiĝis, kaj multaj korpoj de dormantaj sanktuloj leviĝis, <span class="m">53</span> kaj elirinte el la tomboj post lia releviĝo, ili eniris en la sanktan urbon kaj aperis al multaj. <span class="m">54</span> Kaj la centestro, kaj tiuj, kiuj estis kun li gardantaj Jesuon, kiam ili vidis la tertremon kaj la okazantaĵojn, tre timis, dirante: Vere ĉi tiu estis Filo de Dio. <span class="m">55</span> Kaj tie estis multaj virinoj, rigardantaj de malproksime, kiuj sekvis Jesuon el Galileo, servante al li; <span class="m">56</span> inter kiuj estis <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>, kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de Jakobo kaj de <span class="nomo" lang="und" title="Ne-Esperanta nomo. Lingvo: nespecifita">Joses</span>, kaj la patrino de la filoj de Zebedeo.</p>

 <p id="az231"><span class="m">57</span> Kaj kiam vesperiĝis, venis riĉulo, nomata <span class="nomo" lang="und" title="Ne-Esperanta nomo. Lingvo: nespecifita">Jozef</span>, el Arimateo, kiu mem estis disĉiplo de Jesuo: <span class="m">58</span> tiu, irinte al Pilato, petis la korpon de Jesuo. Tiam Pilato ordonis doni ĝin. <span class="m">59</span> Kaj <span class="nomo" lang="und" title="Ne-Esperanta nomo. Lingvo: nespecifita">Jozef</span> prenis la korpon, kaj envolvis ĝin en pura tolaĵo, <span class="m">60</span> kaj metis ĝin en sian novan tombon, kiun li jam elhakis en la roko; kaj li alrulis grandan ŝtonon al la enirejo de la tombo, kaj foriris. <span class="m">61</span> Kaj <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span> estis tie, kaj la alia <span class="nomo" lang="und" title="Ne-Esperanta nomo. Lingvo: nespecifita">Maria</span>, sidantaj apud la tombo.</p>

 <p id="az232"><span class="m">62</span> La sekvantan tagon, kiu estas la tago post la Preparado, la ĉefpastroj kaj la Fariseoj kolektiĝis al Pilato, <span class="m">63</span> dirante: Sinjoro, ni ekrememoras, ke tiu trompanto diris, dum li ankoraŭ vivis: Post tri tagoj mi releviĝos. <span class="m">64</span> Ordonu do, ke oni gardu la tombon ĝis la tria tago, por ke liaj disĉiploj ne venu kaj ne forŝtelu lin kaj ne diru al la popolo: Li releviĝis el la mortintoj; kaj la lasta trompo estus pli malbona, ol la unua. <span class="m">65</span> Pilato diris al ili: Vi havas gardistaron; iru, kaj gardu ĝin laŭ via eblo. <span class="m">66</span> Tial ili foriris kaj gardis la tombon, sigelinte la ŝtonon, kune kun gardistaro.</p>

 </div>

 <div class="chapitro"> <h4>28</h4> <p id="az233"><span class="m">1</span> Kaj sabate malfrue, kiam eklumis por la unua tago de la semajno, venis <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span> kaj la alia <span class="nomo" lang="und" title="Ne-Esperanta nomo. Lingvo: nespecifita">Maria</span>, por vidi la tombon. <span class="m">2</span> Kaj jen okazis granda tertremo; ĉar anĝelo de la Eternulo malsupreniris el la ĉielo, kaj venis kaj derulis la ŝtonon, kaj sidiĝis sur ĝi. <span class="m">3</span> Lia aspekto estis kiel fulmo, kaj lia vestaĵo estis blanka, kiel neĝo; <span class="m">4</span> kaj pro timo al li la gardistoj tremis, kaj fariĝis kiel malvivuloj. <span class="m">5</span> Kaj la anĝelo responde diris al la virinoj: Ne timu; ĉar mi scias, ke vi serĉas Jesuon, la krucumitan. <span class="m">6</span> Li ne estas ĉi tie; ĉar li leviĝis, kiel li diris. Venu, vidu la lokon, kie la Sinjoro kuŝis. <span class="m">7</span> Kaj iru rapide, kaj diru al liaj disĉiploj: Li leviĝis el la mortintoj, kaj jen li iras antaŭ vi en Galileon; tie vi vidos lin; jen mi sciigis al vi. <span class="m">8</span> Kaj ili rapide foriris de la tombo kun timo kaj granda ĝojo, kaj kuris, por sciigi al liaj disĉiploj. <span class="m">9</span> Kaj jen Jesuo renkontis ilin, dirante: Saluton. Kaj alveninte, ili ekprenis liajn piedojn kaj adorkliniĝis al li. <span class="m">10</span> Tiam Jesuo diris al ili: Ne timu; iru, diru al miaj fratoj, ke ili foriru en Galileon, kaj tie ili min vidos.</p>

 <p id="az234"><span class="m">11</span> Kaj dum ili iris, iuj el la gardistoj venis en la urbon, kaj rakontis al la ĉefpastroj ĉiujn okazintaĵojn. <span class="m">12</span> Kaj kunveninte kun la pliaĝuloj, ili konsiliĝis kune, kaj ili donis al la soldatoj multe da mono, <span class="m">13</span> dirante: Diru: Liaj disĉiploj venis nokte, kaj forŝtelis lin, dum ni dormis. <span class="m">14</span> Kaj se la provincestro tion aŭdos, ni konvinkos lin, kaj liberigos vin de ĉia zorgo. <span class="m">15</span> Kaj ili prenis la monon, kaj faris, kiel ili estis instruitaj; kaj tiu diro disvastiĝis inter la Judoj ĝis hodiaŭ.</p>

 <p id="az235"><span class="m">16</span> Sed la dek unu disĉiploj iris en Galileon, sur la monton, kiun Jesuo jam difinis al ili. <span class="m">17</span> Kaj kiam ili vidis lin, ili adorkliniĝis al li; sed kelkaj dubis. <span class="m">18</span> Kaj Jesuo venis al ili, kaj diris al ili: Estas donita al mi ĉia aŭtoritato en la ĉielo kaj sur la tero. <span class="m">19</span> Iru do kaj disĉipligu ĉiujn naciojn, baptante ilin en la nomon de la Patro kaj de la Filo kaj de la Sankta Spirito; <span class="m">20</span> instruante ilin observi ĉion, kion mi ordonis al vi. Kaj jen mi estas kun vi ĉiujn tagojn, ĝis la maturiĝo de la mondaĝo.</p>

 </div>

 </div>

 <div class="libro" id="ntlibro2"> <h3 id="az236">LA EVANGELIO LAŬ <em>SANKTA MARKO</em> </h3> <div class="chapitro"> <h4>1</h4> <p id="az237"><span class="m">1</span> La komenco de la evangelio de Jesuo Kristo, Filo de Dio.</p>

 <p id="az238"><span class="m">2</span> Kiel estas skribite en la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>:</p>

 <p id="az239">Jen Mi sendas Mian anĝelon antaŭ via vizaĝo,<br> Kaj li preparos vian vojon;<br> <span class="m">3</span> Voĉo de krianto en la dezerto:<br> Pretigu la vojon de la Eternulo,<br> Rektigu Liajn irejojn;</p>

 <p id="az244"><span class="m">4</span> venis Johano, kiu baptis en la dezerto kaj predikis la bapton de pento por la pardonado de pekoj. <span class="m">5</span> Kaj eliris al li la tuta Juduja distrikto, kaj ĉiuj Jerusalemanoj; kaj ili estis baptitaj de li en la rivero <span class="nomo" lang="und" title="Ne-Esperanta nomo. Lingvo: nespecifita">Jordan</span>, konfesante siajn pekojn. <span class="m">6</span> Kaj Johano estis vestita per kamelharaĵo kaj leda zono ĉirkaŭ siaj lumboj, kaj li manĝadis akridojn kaj sovaĝan mielon. <span class="m">7</span> Kaj li predikis, dirante: Venas post mi tiu, kiu estas pli potenca ol mi; la rimenon de liaj ŝuoj mi ne estas inda, kliniĝinte, malligi. <span class="m">8</span> Mi vin baptis per akvo; sed li vin baptos per la Sankta Spirito.</p>

 <p id="az245"><span class="m">9</span> Kaj en tiuj tagoj Jesuo venis el <span class="nomo" lang="und" title="Ne-Esperanta nomo. Lingvo: nespecifita">Nazaret</span> de Galileo, kaj estis baptita de Johano en <span class="nomo" lang="und" title="Ne-Esperanta nomo. Lingvo: nespecifita">Jordan</span>. <span class="m">10</span> Kaj tuj kiam li eliris el la akvo, li vidis la ĉielon fenditan, kaj la Spiriton kiel kolombo malsuprenirantan sur lin; <span class="m">11</span> kaj venis voĉo el la ĉielo: Vi estas Mia Filo, la amata, en kiu Mi havas plezuron.</p>

 <p id="az246"><span class="m">12</span> Kaj tuj la Spirito pelis lin for en la dezerton. <span class="m">13</span> Kaj li estis en la dezerto kvardek tagojn, tentata de Satano; kaj li estis kun la sovaĝaj bestoj, kaj la anĝeloj servadis al li.</p>

 <p id="az247"><span class="m">14</span> Kaj post kiam Johano estis arestita, Jesuo iris en Galileon, predikante la evangelion de Dio, <span class="m">15</span> kaj dirante: La tempo jam plenumiĝis, kaj la regno de Dio alproksimiĝis; pentu, kaj kredu al la evangelio.</p>

 <p id="az248"><span class="m">16</span> Kaj irante apud la Galilea Maro, li vidis Simonon, kaj Andreon, fraton de <span class="nomo" lang="und" title="Ne-Esperanta nomo. Lingvo: nespecifita">Simon</span>, ĵetantajn reton en la maron; ĉar ili estis fiŝkaptistoj. <span class="m">17</span> Kaj Jesuo diris al ili: Venu post mi, kaj mi igos vin fariĝi kaptistoj de homoj. <span class="m">18</span> Kaj ili tuj forlasis la retojn, kaj sekvis lin. <span class="m">19</span> Kaj irinte iom antaŭen, li vidis Jakobon, filon de Zebedeo, kaj Johanon, lian fraton, kiuj ankaŭ estis en la ŝipeto, riparante la retojn. <span class="m">20</span> Kaj tuj li alvokis ilin; kaj ili lasis sian patron Zebedeo en la ŝipeto kun la dungitoj, kaj foriris post li.</p>

 <p id="az249"><span class="m">21</span> Kaj ili iris en Kapernaumon, kaj tuj en la sabato li eniris en la sinagogon kaj instruis. <span class="m">22</span> Kaj oni miris pro lia instruado; ĉar li instruis kiel havanta aŭtoritaton, kaj ne kiel la skribistoj. <span class="m">23</span> Kaj en ilia sinagogo estis viro kun malpura spirito; kaj li ekkriis, <span class="m">24</span> dirante: Kio estas inter ni kaj vi, Jesuo Nazaretano? ĉu vi venis, por pereigi nin? mi scias, kiu vi estas: la Sanktulo de Dio. <span class="m">25</span> Kaj Jesuo severe admonis lin, dirante: Silentu, kaj eliru el li. <span class="m">26</span> Kaj la malpura spirito konvulsiigis lin, kaj, laŭte kriinte, eliris el li. <span class="m">27</span> Kaj ĉiuj miregis tiom, ke ili diskutis inter si, dirante: Kio estas ĉi tio? jen nova instruado! kun aŭtoritato li ordonas eĉ al la malpuraj spiritoj, kaj ili obeas lin. <span class="m">28</span> Kaj tuj la famo pri li disvastiĝis ĉie en la tutan ĉirkaŭaĵon de Galileo.</p>

 <p id="az250"><span class="m">29</span> Kaj tuj, elirinte el la sinagogo, ili eniris en la domon de <span class="nomo" lang="und" title="Ne-Esperanta nomo. Lingvo: nespecifita">Simon</span> kaj Andreo, kun Jakobo kaj Johano. <span class="m">30</span> Sed la bopatrino de <span class="nomo" lang="und" title="Ne-Esperanta nomo. Lingvo: nespecifita">Simon</span> kuŝis malsana de febro; kaj tuj oni sciigis al li pri ŝi; <span class="m">31</span> kaj veninte, li prenis ŝian manon kaj levis ŝin; kaj la febro forlasis ŝin, kaj ŝi servis al ili.</p>

 <p id="az251"><span class="m">32</span> Kaj vespere, kiam la suno subiris, oni venigis al li ĉiujn, kiuj estis malsanaj kaj demonhavantaj. <span class="m">33</span> Kaj la tuta urbo kolektiĝis ĉe la pordo. <span class="m">34</span> Kaj li sanigis multajn, kiuj malsanis de diversaj malsanoj, kaj elpelis multajn demonojn; kaj li ne permesis al la demonoj paroli, ĉar ili konis lin.</p>

 <p id="az252"><span class="m">35</span> Kaj matene, antaŭ ol la nokto pasis, li leviĝis, kaj foriris en dezertan lokon, kaj tie preĝadis. <span class="m">36</span> Kaj <span class="nomo" lang="und" title="Ne-Esperanta nomo. Lingvo: nespecifita">Simon</span> kaj liaj kunuloj elserĉis lin; <span class="m">37</span> kaj ili trovis lin, kaj diris al li: Ĉiuj vin serĉas. <span class="m">38</span> Kaj li diris al ili: Ni iru aliloken en la proksimajn urbetojn, por ke mi tie ankaŭ prediku; ĉar por tio mi venis. <span class="m">39</span> Kaj li iris, predikante en iliaj sinagogoj tra la tuta Galileo, kaj elpelante la demonojn.</p>

 <p id="az253"><span class="m">40</span> Kaj venis al li leprulo, alvokante lin, kaj genuinte, li diris al li: Se vi nur volas, vi povas min purigi. <span class="m">41</span> Kaj kortuŝite, li etendis la manon kaj tuŝis lin, kaj diris al li: Mi volas; estu purigita. <span class="m">42</span> Kaj tuj la lepro foriris de li, kaj li fariĝis pura. <span class="m">43</span> Kaj severe avertinte lin, li tuj forsendis lin, <span class="m">44</span> kaj diris al li: Zorgu, ke vi diru nenion al iu; sed iru, montru vin al la pastro, kaj oferu pro via purigado tion, kion Moseo ordonis, por atesto al ili. <span class="m">45</span> Sed li eliris, kaj komencis diligente rakonti kaj disfamigi la aferon, tiel ke Jesuo jam ne povis malkaŝe eniri en urbon, sed restis ekstere en dezertaj lokoj; kaj oni venis al li el ĉie.</p>

 </div>

 <div class="chapitro"> <h4>2</h4> <p id="az254"><span class="m">1</span> Kaj kiam li revenis en Kapernaumon post kelke da tagoj, oni sciiĝis, ke li estas en domo. <span class="m">2</span> Kaj multaj kunvenis, tiel ke jam ne estis loko eĉ apud la pordo; kaj li parolis al ili la vorton. <span class="m">3</span> Kaj oni venis, alportante al li paralizulon, portatan de kvar homoj. <span class="m">4</span> Kaj ne povante alproksimiĝi al li pro la homamaso, ili malkovris la tegmenton, kie li estis; kaj trafosinte ĝin, ili mallevis la liton, sur kiu kuŝis la paralizulo. <span class="m">5</span> Kaj Jesuo, vidante ilian fidon, diris al la paralizulo: Filo, viaj pekoj estas pardonitaj. <span class="m">6</span> Sed estis iuj el la skribistoj tie, sidantaj kaj diskutantaj en siaj koroj: <span class="m">7</span> Kial tiu tiel parolas? li blasfemas: kiu povas pardoni pekojn, krom Dio sola? <span class="m">8</span> Kaj Jesuo, tuj eksciante en sia spirito, ke tiel ili diskutas en si, diris al ili: Kial vi tion diskutas en viaj koroj? <span class="m">9</span> Kio estas pli facila: diri al la paralizulo: Viaj pekoj estas pardonitaj; aŭ diri: Leviĝu, prenu vian liton, kaj piediru? <span class="m">10</span> Sed por ke vi sciu, ke la Filo de homo havas aŭtoritaton sur la tero pardoni pekojn — li diris al la paralizulo: <span class="m">11</span> Mi diras al vi: Leviĝu, prenu vian liton, kaj iru al via domo. <span class="m">12</span> Kaj li leviĝis, kaj tuj prenis la liton, kaj eliris antaŭ ĉiuj, tiel ke ĉiuj miregis, kaj gloris Dion, dirante: Neniam ni vidis ion tian.</p>

 <p id="az255"><span class="m">13</span> Kaj denove li eliris al la marbordo, kaj la tuta homamaso venis al li, kaj li instruis ilin. <span class="m">14</span> Kaj preterpasante, li vidis <span class="nomo" lang="und" title="Ne-Esperanta nomo. Lingvo: nespecifita">Levin</span>, filon de Alfeo, sidantan ĉe la impostejo, kaj li diris al li: Sekvu min. Kaj li stariĝis, kaj sekvis lin. <span class="m">15</span> Kaj li sidis ĉe manĝo en lia domo, kaj multaj impostistoj kaj pekuloj kunsidis kun Jesuo kaj liaj disĉiploj; ĉar ili estis multaj, kaj ili sekvis lin. <span class="m">16</span> Kaj la skribistoj kaj la Fariseoj, vidante, ke li manĝas kun la pekuloj kaj la impostistoj, diris al liaj disĉiploj: Li manĝas kaj trinkas kun impostistoj kaj pekuloj. <span class="m">17</span> Kaj aŭdinte tion, Jesuo diris al ili: Ne la sanuloj bezonas kuraciston, sed la malsanuloj: mi venis, por alvoki ne justulojn, sed pekulojn.</p>

 <p id="az256"><span class="m">18</span> Kaj la disĉiploj de Johano kaj la Fariseoj estis fastantaj, kaj oni venis, kaj diris al li: Kial fastas la disĉiploj de Johano kaj de la Fariseoj, sed viaj ne fastas? <span class="m">19</span> Kaj Jesuo diris al ili: Ĉu la filoj de la edziĝejo povas fasti, dum la fianĉo estas kun ili? Tiel longe, kiel ili havas kun si la fianĉon, ili ne povas fasti. <span class="m">20</span> Sed venos tagoj, kiam la fianĉo estos prenita for de ili, kaj tiam ili fastos en tiuj tagoj. <span class="m">21</span> Neniu alkudras flikaĵon el nefulita drapo sur malnovan veston; alie la nova plenigaĵo ion forprenas de la malnova ŝtofo, kaj pli malbona ŝiraĵo fariĝas. <span class="m">22</span> Kaj neniu enverŝas novan vinon en malnovajn felsakojn; alie la vino krevigos la felsakojn, kaj la vino elfluos kaj la felsakoj detruiĝos; sed oni enverŝas novan vinon en novajn felsakojn.</p>

 <p id="az257"><span class="m">23</span> Kaj en sabato li iris tra la grenkampoj, kaj liaj disĉiploj komencis dum la vojiro deŝiri la spikojn. <span class="m">24</span> Kaj la Fariseoj diris al li: Jen kial ili en la sabato faras tion, kio ne estas permesata? <span class="m">25</span> Kaj li diris al ili: Ĉu vi neniam legis, kion faris <span class="nomo" lang="und" title="Ne-Esperanta nomo. Lingvo: nespecifita">David</span>, kiam li havis bezonon kaj malsatis, li kaj liaj kunuloj? <span class="m">26</span> Ke li eniris en la domon de Dio, kiam <span class="nomo" lang="und" title="Ne-Esperanta nomo. Lingvo: nespecifita">Ebjatar</span> estis ĉefpastro, kaj manĝis la panojn de propono, kiujn manĝi ne estas permesate krom al la pastroj, kaj donis ankaŭ al siaj kunuloj? <span class="m">27</span> Kaj li diris al ili: La sabato estiĝis por la homo, kaj ne la homo por la sabato; <span class="m">28</span> tial la Filo de homo estas sinjoro eĉ de la sabato.</p>

 </div>

 <div class="chapitro"> <h4>3</h4> <p id="az258"><span class="m">1</span> Kaj denove li eniris en la sinagogon, kaj tie estis viro, havanta manon velkintan. <span class="m">2</span> Kaj oni observis lin, ĉu en la sabato li lin sanigos, por ke ili povu lin akuzi. <span class="m">3</span> Kaj li diris al la viro, kiu havis la velkintan manon: Stariĝu en la mezo. <span class="m">4</span> Kaj li diris al ili: Ĉu estas permesate bonfari en sabato, aŭ malbonfari? savi vivon, aŭ mortigi? Sed ili silentis. <span class="m">5</span> Kaj kiam kun kolero li ĉirkaŭrigardis ilin, ĉagrenite pro la obstiniĝo de ilia koro, li diris al la viro: Etendu vian manon. Kaj li etendis ĝin, kaj lia mano resaniĝis. <span class="m">6</span> Kaj la Fariseoj eliris, kaj tuj konsiliĝis kun la Herodanoj kontraŭ li, kiamaniere lin pereigi.</p>

 <p id="az259"><span class="m">7</span> Kaj Jesuo kun siaj disĉiploj foriris ĝis la maro; kaj granda homamaso el Galileo sekvis lin. Kaj el Judujo <span class="m">8</span> kaj el <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj el <span class="nomo" lang="und" title="Ne-Esperanta nomo. Lingvo: nespecifita">Edom</span> kaj el Transjordano kaj el ĉirkaŭ Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span>, grandnombra homamaso, aŭdinte ĉion, kion li faris, venis al li. <span class="m">9</span> Kaj li diris al siaj disĉiploj, ke malgranda ŝipeto estu je lia dispono, pro la homamaso, por ke oni ne premu lin; <span class="m">10</span> ĉar multajn li jam sanigis, tiel ke ĉiuj, kiuj havis malsanojn, premadis sur lin, por tuŝi lin. <span class="m">11</span> Kaj malpuraj spiritoj, tuj kiam ili vidis lin, falis antaŭ li, kaj kriis, dirante: Vi estas la Filo de Dio. <span class="m">12</span> Kaj li severe admonis ilin, ke ili ne konatigu lin.</p>

 <p id="az260"><span class="m">13</span> Kaj li supreniris sur la monton, kaj alvokis tiujn, kiujn li mem volis; kaj ili venis al li. <span class="m">14</span> Kaj li elektis dek du, kiujn ankaŭ li nomis apostoloj, por ke ili estu kun li, kaj por ke li dissendu ilin por prediki, <span class="m">15</span> kaj por havi aŭtoritaton elpeli demonojn: <span class="m">16</span> kaj Simonon li alnomis Petro; <span class="m">17</span> kaj Jakobon, filon de Zebedeo, kaj Johanon, fraton de Jakobo, kaj tiujn li alnomis <span class="nomo" lang="und" title="Ne-Esperanta nomo. Lingvo: nespecifita">Boanerges</span>, tio estas, Filoj de tondro; <span class="m">18</span> kaj Andreon kaj Filipon kaj Bartolomeon kaj Mateon kaj Tomason, kaj Jakobon, filon de Alfeo, kaj Tadeon, kaj Simonon, la Fervorulon, <span class="m">19</span> kaj Judason Iskariotan, kiu ankaŭ perfidis lin.</p>

 <p id="az261">Kaj li venis en domon. <span class="m">20</span> Kaj denove la homamaso kunvenis tiel, ke ili ne povis eĉ manĝi panon. <span class="m">21</span> Kaj liaj amikoj, aŭdinte tion, eliris, por kapti lin, ĉar ili diris: Li frenezas. <span class="m">22</span> Kaj la skribistoj, kiuj alvenis el <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, diris: Li havas Baal-Zebubon; per la estro de la demonoj li elpelas la demonojn. <span class="m">23</span> Kaj li alvokis ilin, kaj parolis al ili parabole: Kiel povas Satano elpeli Satanon? <span class="m">24</span> Kaj se regno estas dividita kontraŭ si, tiu regno ne povas stari. <span class="m">25</span> Kaj se domo estas dividita kontraŭ si, tiu domo ne povas stari. <span class="m">26</span> Kaj se Satano ribelis kontraŭ si kaj estas dividita, li ne povas stari, sed havas finon. <span class="m">27</span> Sed neniu povas eniri en la domon de la fortulo kaj trarabi liajn posedaĵojn, se unue li ne ligos la fortulon, kaj poste li trarabos lian domon. <span class="m">28</span> Vere mi diras al vi: Ĉiuj iliaj pekoj estos pardonitaj al la filoj de homoj, kaj iliaj blasfemoj, per kiuj ajn ili blasfemos; <span class="m">29</span> sed iu, kiu blasfemos kontraŭ la Sankta Spirito, eterne ne havos pardonon, sed estas kulpa pri eterna peko; <span class="m">30</span> ĉar oni diris: Li havas malpuran spiriton.</p>

 <p id="az262"><span class="m">31</span> Kaj jen alvenis lia patrino kaj liaj fratoj, kaj starante ekstere, ili sendis al li, vokante lin. <span class="m">32</span> Kaj homamaso sidis ĉirkaŭ li; kaj oni diris al li: Jen via patrino kaj viaj fratoj ekstere vin serĉas. <span class="m">33</span> Kaj li respondis al ili, dirante: Kiuj estas mia patrino kaj miaj fratoj? <span class="m">34</span> Kaj ĉirkaŭrigardante tiujn, kiuj ronde ĉirkaŭ li sidis, li diris: Jen mia patrino kaj miaj fratoj! <span class="m">35</span> Ĉar kiu ajn faros la volon de Dio, tiu estas mia frato kaj mia fratino kaj mia patrino.</p>

 </div>

 <div class="chapitro"> <h4>4</h4> <p id="az263"><span class="m">1</span> Kaj denove li komencis instrui apud la maro. Kaj kolektiĝis al li tre granda homamaso tiel, ke li eniris en ŝipeton, kaj sidis sur la maro; kaj la tuta homamaso estis sur la tero apud la maro. <span class="m">2</span> Kaj li multe instruis ilin per paraboloj, kaj diris al ili en sia instruado: <span class="m">3</span> Aŭskultu: jen semisto eliris, por semi; <span class="m">4</span> kaj dum li semis, iuj semoj falis apud la vojo, kaj la birdoj venis kaj formanĝis ilin. <span class="m">5</span> Kaj aliaj falis sur ŝtonan lokon, kie ili ne havis multe da tero; kaj tuj ili ekkreskis, ĉar ili ne havis profundecon de tero; <span class="m">6</span> kaj kiam la suno leviĝis, ili brulsekiĝis, kaj ĉar ili ne havis radikon, ili forvelkis. <span class="m">7</span> Kaj aliaj falis inter dornojn, kaj la dornoj kreskis kaj sufokis ilin, kaj ili ne donis frukton. <span class="m">8</span> Kaj aliaj falis en la bonan teron, kaj donis frukton, kreskante kaj multobliĝante, kaj produktis tridekoble kaj sesdekoble kaj centoble. <span class="m">9</span> Kaj li diris: Kiu havas orelojn por aŭdi, tiu aŭdu.</p>

 <p id="az264"><span class="m">10</span> Kaj kiam li estis sola, tiuj, kiuj alestis kune kun la dek du, demandis lin pri la paraboloj. <span class="m">11</span> Kaj li diris al ili: Al vi estas donite scii la misteron de la regno de Dio; sed al tiuj, kiuj estas ekstere, ĉio estas farata per paraboloj; <span class="m">12</span> por ke, vidante, ili vidu, sed ne rimarku; kaj aŭdante, ili aŭdu, sed ne komprenu; por ke neniam ili konvertiĝu kaj pardoniĝu. <span class="m">13</span> Kaj li diris al ili: Ĉu vi ne scias ĉi tiun parabolon? kiel do vi povos kompreni ĉiujn parabolojn? <span class="m">14</span> La semisto semas la vorton. <span class="m">15</span> Jen do tiuj, kiuj estas apud la vojo, kie estas semata la vorto; kaj kiam ili aŭdis, tuj venas Satano, kaj forprenas la vorton, en ili semitan. <span class="m">16</span> Kaj tiel same jen la semitaj ĉe la ŝtonaj lokoj: ili aŭdas la vorton, kaj tuj kun ĝojo akceptas ĝin; <span class="m">17</span> kaj ili ne havas en si radikon, sed restas nur portempe; kiam do venas sufero aŭ persekuto pro la vorto, tuj ili falpuŝiĝas. <span class="m">18</span> Kaj jen la semitaj ĉe la dornoj: tiuj, kiuj aŭdis la vorton; <span class="m">19</span> sed la zorgoj de la mondo kaj la trompo de riĉo kaj la deziroj al aliaj aferoj, enirante, sufokas la vorton, kaj ĝi fariĝas senfrukta. <span class="m">20</span> Kaj jen la semitaj ĉe la bona tero: tiuj, kiuj aŭdas la vorton kaj akceptas ĝin, kaj donas frukton, jen tridekoble, kaj jen sesdekoble, kaj jen centoble.</p>

 <p id="az265"><span class="m">21</span> Kaj li diris al ili: Ĉu lampo enportiĝas, por esti metita sub grenmezurilon aŭ sub liton, kaj ne por stari sur la lampingo? <span class="m">22</span> Ĉar nenio estas kaŝita krom por tio, ke ĝi estu malkaŝita; nek io estas sekreta krom por tio, ke ĝi estu aperigita. <span class="m">23</span> Se iu havas orelojn por aŭdi, tiu aŭdu. <span class="m">24</span> Kaj li diris al ili: Atentu, kion vi aŭdas; per kia mezuro vi mezuras, laŭ tiu sama oni mezuros al vi, kaj eĉ faros al vi aldonon. <span class="m">25</span> Ĉar al tiu, kiu havas, estos donite; sed for de tiu, kiu ne havas, estos prenita eĉ tio, kion li havas.</p>

 <p id="az266"><span class="m">26</span> Kaj li diris: Tia estas la regno de Dio, kvazaŭ homo ĵetus semojn sur la teron, <span class="m">27</span> kaj dormus kaj leviĝus nokte kaj tage, kaj la semoj burĝonus kaj kreskus, li ne scias kiel. <span class="m">28</span> Aŭtomate la tero donas frukton, unue folion, poste spikon, poste plenan grenon en spiko. <span class="m">29</span> Sed kiam la frukto estas preta, li tuj svingas la rikoltilon, ĉar venis la rikolto.</p>

 <p id="az267"><span class="m">30</span> Kaj li diris: Al kio ni komparu la regnon de Dio? aŭ per kia parabolo ni montru ĝin? <span class="m">31</span> Al sinapa semeto, kiu, kiam ĝi estas semita sur la teron, estas pli malgranda ol ĉiuj aliaj semoj, kiuj estas sur la tero, <span class="m">32</span> tamen semite, kreskas kaj fariĝas pli granda ol ĉiuj legomoj, kaj elmetas grandajn branĉojn, tiel ke sub ĝia ombro povas ekloĝi la birdoj de la ĉielo.</p>

 <p id="az268"><span class="m">33</span> Kaj per multaj tiaj paraboloj li parolis al ili la vorton laŭ tio, kiel ili povis aŭskulti; <span class="m">34</span> kaj sen parabolo li ne parolis al ili; sed private li klarigis ĉion al siaj disĉiploj.</p>

 <p id="az269"><span class="m">35</span> Kaj en tiu tago, kiam vesperiĝis, li diris al ili: Ni transiru al la alia bordo. <span class="m">36</span> Kaj forsendinte la homamason, ili kondukis lin kun si, kiel li estis en la ŝipeto. Kaj aliaj ŝipetoj akompanis lin. <span class="m">37</span> Kaj okazis granda ventego, kaj ondoj batis en la ŝipeton, tiel ke la ŝipeto estis jam pleniĝanta. <span class="m">38</span> Kaj li estis dormanta en la posta parto sur la kuseno; kaj ili vekis lin, kaj diris al li: Majstro, ĉu vi ne zorgas pri tio, ke ni pereas? <span class="m">39</span> Kaj vekite, li admonis la venton, kaj diris al la maro: Silentu, kvietiĝu. Kaj la vento ĉesiĝis, kaj fariĝis granda sereno. <span class="m">40</span> Kaj li diris al ili: Kial vi estas timemaj? ĉu vi ankoraŭ ne havas fidon? <span class="m">41</span> Kaj ili timis treege, kaj diris unu al alia: Kiu do estas ĉi tiu? ĉar eĉ la vento kaj la maro obeas al li.</p>

 </div>

 <div class="chapitro"> <h4>5</h4> <p id="az270"><span class="m">1</span> Kaj ili venis trans la maron en la landon de la Gerasenoj. <span class="m">2</span> Kaj kiam li elvenis el la ŝipeto, tuj lin renkontis el la tomboj viro, havanta malpuran spiriton, <span class="m">3</span> kiu havis loĝejon en la tomboj, kaj jam neniu povis ligi lin eĉ per kateno; <span class="m">4</span> ĉar li ofte estis ĉirkaŭligita per katenoj kaj ĉenoj, kaj la ĉenoj estis disŝiritaj de li kaj la katenoj frakasitaj; kaj neniu kapablis malsovaĝigi lin. <span class="m">5</span> Kaj ĉiam, nokte kaj tage, inter la tomboj kaj sur la montoj, li kriadis kaj sin tranĉis per ŝtonoj. <span class="m">6</span> Kaj, vidinte Jesuon el malproksime, li kuris kaj adorkliniĝis al li; <span class="m">7</span> kaj kriante per laŭta voĉo, li diris: Kio estas inter mi kaj vi, ho Jesuo, Filo de Dio Plejalta? Mi vin ĵurpetas per Dio, ke vi ne turmentu min. <span class="m">8</span> Ĉar li diris al li: Eliru, ho malpura spirito, el la viro. <span class="m">9</span> Kaj li demandis lin: Kia estas via nomo? Kaj li respondis, dirante: Mia nomo estas Legio, ĉar ni estas multaj. <span class="m">10</span> Kaj li multe petegis, ke li ne forsendu ilin el la lando. <span class="m">11</span> Kaj estis tie sur la monto granda grego da porkoj paŝtiĝantaj. <span class="m">12</span> Kaj ili petegis lin, dirante: Sendu nin en la porkojn, por ke ni eniru en ilin. <span class="m">13</span> Kaj li permesis tion al ili. Kaj elirinte, la malpuraj spiritoj eniris en la porkojn; kaj la grego kuris rapide malsupren de la krutaĵo en la maron, ĉirkaŭ du miloj, kaj sufokiĝis en la maro. <span class="m">14</span> Kaj iliaj paŝtistoj forkuris, kaj rakontis la aferon en la urbo kaj en la kamparo. Kaj oni venis, por vidi, kio okazis. <span class="m">15</span> Kaj ili venis al Jesuo, kaj vidis la demonhavinton, kiu havis la legion, sidanta, vestita kaj en sana prudento; kaj ili timis. <span class="m">16</span> Kaj la vidintoj rakontis al ili, kiamaniere tio okazis al la demonhavinto, kaj pri la porkoj. <span class="m">17</span> Kaj ili komencis petegi lin, ke li foriru el iliaj limoj. <span class="m">18</span> Kaj kiam li eniris en la ŝipeton, la demonhavinto petegis lin, ke li povu esti kun li. <span class="m">19</span> Kaj li ne permesis al li, sed diris al li: Iru al via domo, al la viaj, kaj rakontu al ili ĉion, kion faris la Eternulo por vi, kaj kiel Li kompatis vin. <span class="m">20</span> Kaj li foriris, kaj komencis famigi en Dekapolis ĉion, kion faris Jesuo por li; kaj ĉiuj miregis.</p>

 <p id="az271"><span class="m">21</span> Kaj kiam Jesuo retransiris en la ŝipeto al la alia bordo, granda homamaso kolektiĝis al li; kaj li estis apud la maro. <span class="m">22</span> Kaj venis unu el la sinagogestroj, nomata Jairo, kaj ekvidinte lin, falis antaŭ liaj piedoj, <span class="m">23</span> kaj insiste lin petegis, dirante: Mia filineto estas en lasta ekstremo; venu do kaj metu viajn manojn sur ŝin, por ke ŝi saviĝu kaj vivu. <span class="m">24</span> Kaj li iris kun li, kaj granda homamaso sekvis lin kaj premis lin.</p>

 <p id="az272"><span class="m">25</span> Kaj virino, kiu jam dek du jarojn havis sangofluon, <span class="m">26</span> kaj multe suferis pro multaj kuracistoj, kaj elspezis sian tutan havon, kaj estis neniel helpita, sed kontraŭe eĉ pli malsaniĝis, <span class="m">27</span> aŭdinte pri Jesuo, venis en la homamaso malantaŭ lin, kaj tuŝis lian mantelon. <span class="m">28</span> Ĉar ŝi diris: Se mi nur tuŝos lian mantelon, mi estos sanigita. <span class="m">29</span> Kaj tuj la fonto de ŝia sango sekiĝis, kaj ŝi korpe sentis, ke ŝi resaniĝis el sia malsano. <span class="m">30</span> Kaj Jesuo, tuj sentante en si, ke la potenco eliris, turnis sin en la homamaso, kaj diris: Kiu tuŝis mian veston? <span class="m">31</span> Kaj liaj disĉiploj diris al li: Vi vidas la homamason, premantan vin, kaj ĉu vi diras: Kiu min tuŝis? <span class="m">32</span> Kaj li ĉirkaŭrigardis, por vidi tiun, kiu tion faris. <span class="m">33</span> Sed la virino, timigita kaj tremanta, sciante, kio fariĝis al ŝi, venis kaj falis antaŭ li, kaj diris al li la tutan veron. <span class="m">34</span> Kaj li diris al ŝi: Filino, via fido vin savis; iru en paco, kaj estu sana el via malsano.</p>

 <p id="az273"><span class="m">35</span> Dum li ankoraŭ parolis, oni venis el la domo de la sinagogestro, dirante: Via filino mortis; kial vi ankoraŭ ĝenas la instruiston? <span class="m">36</span> Sed Jesuo, ne atentante la parolon diritan, diris al la sinagogestro: Ne timu, nur kredu. <span class="m">37</span> Kaj li ne permesis al iu sekvi kun li, krom Petro kaj Jakobo, kaj Johano, frato de Jakobo. <span class="m">38</span> Kaj ili venis al la domo de la sinagogestro, kaj li vidis tumulton, kaj homojn plorantajn kaj funebre ĝemantajn. <span class="m">39</span> Kaj enirinte, li diris al ili: Kial vi tumultas kaj ploras? la infanino ne mortis, sed dormas. <span class="m">40</span> Kaj ili mokridis lin. Tamen, foriginte ĉiujn, li kondukis la patron de la infanino kaj la patrinon, kaj tiujn, kiuj estis kun li, kaj eniris tien, kie estis la infanino. <span class="m">41</span> Kaj preninte la manon de la infanino, li diris al ŝi: <span class="fremda" lang="und" title="Ne-Esperanta teksto. Lingvo: nespecifita">Talita kumi</span>; tio estas: Knabineto, mi diras al vi: Leviĝu. <span class="m">42</span> Kaj tuj leviĝis la knabineto kaj piediris; ĉar ŝi estis dekdujara. Kaj ili miris kun granda mirego. <span class="m">43</span> Kaj li severe admonis ilin, ke neniu sciiĝu pri tio; kaj li ordonis doni al ŝi manĝi.</p>

 </div>

 <div class="chapitro"> <h4>6</h4> <p id="az274"><span class="m">1</span> Kaj li eliris de tie, kaj venis en sian patrujon; kaj liaj disĉiploj lin sekvis. <span class="m">2</span> Kaj kiam venis la sabato, li komencis instrui en la sinagogo; kaj multaj, lin aŭdante, miris, dirante: De kie tiu viro havas tion? kaj: Kia estas la saĝeco donita al li? kaj kiaj estas tiaj potencaĵoj farataj per liaj manoj? <span class="m">3</span> Ĉu ĉi tiu ne estas la ĉarpentisto, filo de <span class="nomo" lang="und" title="Ne-Esperanta nomo. Lingvo: nespecifita">Maria</span>, kaj frato de Jakobo kaj <span class="nomo" lang="und" title="Ne-Esperanta nomo. Lingvo: nespecifita">Joses</span> kaj <span class="nomo" lang="und" title="Ne-Esperanta nomo. Lingvo: nespecifita">Judas</span> kaj <span class="nomo" lang="und" title="Ne-Esperanta nomo. Lingvo: nespecifita">Simon</span>? kaj ĉu liaj fratinoj ne estas ĉi tie ĉe ni? Kaj ili ofendiĝis pro li. <span class="m">4</span> Kaj Jesuo diris al ili: Profeto ne estas sen honoro, krom en sia patrujo kaj inter siaj parencoj kaj en sia domo. <span class="m">5</span> Kaj li povis tie fari nenian potencaĵon, krom tio, ke li metis la manojn sur kelkajn senfortulojn kaj ilin resanigis. <span class="m">6</span> Kaj li miris pro ilia nekredemo.</p>

 <p id="az275">Kaj li rondevizitis la vilaĝojn, instruante.</p>

 <p id="az276"><span class="m">7</span> Kaj li alvokis al si la dek du, kaj komencis forsendi ilin duope; kaj li donis al ili aŭtoritaton super malpuraj spiritoj; <span class="m">8</span> kaj li ordonis, ke ili portu nenion por la vojo krom nur bastono — nek panon, nek saketon, nek monon en sia zono; <span class="m">9</span> sed ili iru piedvestitaj per sandaloj, kaj ne surmetu du tunikojn. <span class="m">10</span> Kaj li diris al ili: Kie ajn vi eniros en domon, tie loĝu, ĝis vi foriros el tiu loko. <span class="m">11</span> Kaj se ie ajn oni vin ne akceptos, nek vin aŭskultos, tiam el tie forirante, deskuu la polvon, kiu estas sub viaj piedoj, por atesto al ili. <span class="m">12</span> Kaj foririnte, ili predikis, ke oni pentu. <span class="m">13</span> Kaj ili elpeladis multajn demonojn, kaj ŝmiradis per oleo multajn malsanulojn kaj ilin sanigadis.</p>

 <p id="az277"><span class="m">14</span> Kaj la reĝo Herodo aŭdis pri tio, ĉar lia nomo jam konatiĝis; kaj li diris: Johano, la Baptisto, leviĝis el la mortintoj, kaj tial tiuj potencaĵoj energias en li. <span class="m">15</span> Sed aliaj diris: Tiu estas <span class="nomo" lang="und" title="Ne-Esperanta nomo. Lingvo: nespecifita">Elija</span>. Kaj aliaj diris: Tiu estas profeto, kvazaŭ unu el la profetoj. <span class="m">16</span> Sed, tion aŭdinte, Herodo diris: Johano, kiun mi senkapigis, leviĝis. <span class="m">17</span> Ĉar Herodo mem jam sendis, kaj arestis Johanon, kaj ligis lin en malliberejo pro Herodias, kiu estis edzino de lia frato Filipo, ĉar li estis edziĝinta kun ŝi. <span class="m">18</span> Ĉar Johano diris al Herodo: Ne decas, ke vi havu la edzinon de via frato. <span class="m">19</span> Kaj Herodias klopodis kontraŭ li, kaj deziris mortigi lin, kaj ne povis; <span class="m">20</span> ĉar Herodo timis Johanon, sciante, ke li estas viro justa kaj sankta, kaj nepre gardis lin. Kaj aŭskultante lin, li embarasiĝis, kaj aŭskultis lin volonte. <span class="m">21</span> Kaj kiam venis oportuna tago, kiam Herodo pro sia naskotago faris vespermanĝon al siaj nobeloj kaj milestroj kaj ĉefoj de Galileo, <span class="m">22</span> eniris la filino de Herodias mem kaj dancis, kaj ŝi plaĉis al Herodo kaj al liaj kunmanĝantoj; kaj la reĝo diris al la knabino: Petu de mi, kion ajn vi volas, kaj mi tion donos al vi. <span class="m">23</span> Kaj li ĵuris al ŝi: Kion ajn vi petos de mi, mi tion donos al vi, ĝis duono de mia regno. <span class="m">24</span> Kaj elirinte, ŝi diris al sia patrino: Kion mi petu? Kaj tiu diris: La kapon de Johano, la Baptisto. <span class="m">25</span> Kaj ŝi tuj eniris rapide al la reĝo, kaj petis, dirante: Mi deziras, ke vi tuj donu al mi sur plado la kapon de Johano, la Baptisto. <span class="m">26</span> Kaj la reĝo fariĝis tre malĝoja; tamen pro siaj ĵuroj kaj pro la kunmanĝantoj li ne volis rifuzi al ŝi. <span class="m">27</span> Kaj tuj la reĝo elsendis soldaton el sia gardistaro, kaj ordonis alporti lian kapon; kaj elirinte, tiu senkapigis lin en la malliberejo, <span class="m">28</span> kaj alportis lian kapon sur plado, kaj donis ĝin al la knabino; kaj la knabino donis ĝin al sia patrino. <span class="m">29</span> Kaj kiam liaj disĉiploj aŭdis, ili venis kaj forportis lian korpon, kaj metis ĝin en tombon.</p>

 <p id="az278"><span class="m">30</span> Kaj la apostoloj kolektiĝis al Jesuo, kaj rakontis al li ĉion, kion ili faris kaj instruis. <span class="m">31</span> Kaj li diris al ili: Venu mem aparte en dezertan lokon, kaj iom ripozu. Ĉar estis multaj venantaj kaj irantaj, kaj ili ne havis oportunon eĉ por manĝi. <span class="m">32</span> Kaj ili foriris en la ŝipeto al dezerta loko aparte. <span class="m">33</span> Kaj oni vidis ilin forirantajn, kaj multaj rekonis ilin, kaj piede oni kuris tien el ĉiuj urboj kaj antaŭvenis ilin. <span class="m">34</span> Kaj li elvenis, kaj vidis grandan homamason, kaj li kortuŝiĝis pri ili, ĉar ili estis kiel ŝafoj ne havantaj paŝtiston; kaj li komencis instrui al ili multon. <span class="m">35</span> Kaj kiam la horo jam estis malfrua, liaj disĉiploj venis al li, kaj diris: La loko estas dezerta, kaj la horo estas jam malfrua; <span class="m">36</span> forsendu ilin, por ke ili iru en la ĉirkaŭajn kampojn kaj vilaĝojn kaj aĉetu por si manĝaĵon. <span class="m">37</span> Sed li responde diris al ili: Vi donu al ili manĝi. Kaj ili diris al li: Ĉu ni iru kaj aĉetu panojn por ducent denaroj, kaj donu al ili manĝi? <span class="m">38</span> Kaj li diris al ili: Kiom da panoj vi havas? iru, por vidi. Kaj sciiĝinte, ili diris: Kvin, kaj du fiŝojn. <span class="m">39</span> Kaj li ordonis al ili, ke ĉiuj sidiĝu laŭgrupe sur la verda herbo. <span class="m">40</span> Kaj ili sidiĝis en aroj, centope kaj kvindekope. <span class="m">41</span> Kaj li prenis la kvin panojn kaj la du fiŝojn, kaj suprenrigardinte al la ĉielo, li benis kaj dispecigis la panojn, kaj donis al la disĉiploj, por meti antaŭ ilin; kaj li dividis la du fiŝojn inter ĉiuj. <span class="m">42</span> Kaj ĉiuj manĝis kaj satiĝis. <span class="m">43</span> Kaj oni kolektis da fragmentoj dek du korbojn, kaj ankaŭ el la fiŝoj. <span class="m">44</span> Kaj tiuj, kiuj manĝis la panojn, estis kvin mil viroj.</p>

 <p id="az279"><span class="m">45</span> Kaj tuj li devigis siajn disĉiplojn eniri en la ŝipeton kaj iri antaŭ li al la alia bordo, al <span class="nomo" lang="und" title="Ne-Esperanta nomo. Lingvo: nespecifita">Betsaida</span>, dum li forsendos la homamason. <span class="m">46</span> Kaj adiaŭinte ilin, li foriris sur la monton, por preĝi. <span class="m">47</span> Kaj kiam vesperiĝis, la ŝipeto estis meze de la maro, kaj li sola sur la tero. <span class="m">48</span> Kaj vidante ilin laborantaj en malfacila remado, ĉar la vento estis kontraŭa al ili, ĉirkaŭ la kvara gardoparto de la nokto li venis al ili, irante sur la maro, kaj li volis preterpasi ilin; <span class="m">49</span> sed ili, vidante lin iranta sur la maro, supozis, ke ĝi estas fantomo, kaj ili ekkriis; <span class="m">50</span> ĉar ĉiuj vidis lin kaj maltrankviliĝis. Sed li tuj parolis kun ili, kaj diris al ili: Kuraĝu; ĝi estas mi; ne timu. <span class="m">51</span> Kaj li supreniris al ili en la ŝipeton, kaj la vento ĉesiĝis; kaj ili sentis grandan miregon; <span class="m">52</span> ĉar ili ne komprenis pri la panoj, ĉar ilia koro estis sensenta.</p>

 <p id="az280"><span class="m">53</span> Kaj transirinte, ili alvenis teren ĉe <span class="nomo" lang="und" title="Ne-Esperanta nomo. Lingvo: nespecifita">Genesaret</span>, kaj alligis la ŝipeton. <span class="m">54</span> Kaj kiam ili estis elŝipiĝintaj, tuj oni rekonis lin, <span class="m">55</span> kaj kuris tra tiu tuta regiono, kaj komencis ĉirkaŭporti la malsanulojn sur iliaj litoj tien, kie ili aŭdis, ke li estas. <span class="m">56</span> Kaj kien ajn li eniris, en vilaĝojn aŭ en urbojn aŭ sur la kamparon, ili demetis la malsanulojn sur la placoj, kaj petegis lin, ke ili tuŝu nur la randon de lia vesto; kaj ĉiuj, kiuj tuŝis, resaniĝis.</p>

 </div>

 <div class="chapitro"> <h4>7</h4> <p id="az281"><span class="m">1</span> Kaj kolektiĝis al li la Fariseoj kaj iuj el la skribistoj, kiuj venis el <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, <span class="m">2</span> kaj jam vidis, ke kelkaj el liaj disĉiploj manĝas panon kun manoj profanaj, tio estas nelavitaj. <span class="m">3</span> Kaj la Fariseoj kaj ĉiuj Judoj, se ili ne lavis zorge la manojn, ne manĝas, tenante la tradicion de la antaŭuloj; <span class="m">4</span> kaj veninte el komercejo, ili ne manĝas, ne sin lavinte; kaj estas multaj aliaj aferoj, kiujn ili ricevis por observi, trempon de pokaloj kaj mezurpotoj kaj kupraj vazoj. <span class="m">5</span> Kaj lin demandis la Fariseoj kaj la skribistoj: Kial ne faras viaj disĉiploj laŭ la tradicio de la antaŭuloj, sed manĝas panon kun manoj profanaj? <span class="m">6</span> Kaj li diris al ili: Bone profetis <span class="nomo" lang="und" title="Ne-Esperanta nomo. Lingvo: nespecifita">Jesaja</span> pri vi hipokrituloj, kiel estas skribite:</p>

 <p id="az282">Ĉi tiu popolo honoras Min per siaj lipoj,<br> Sed ilia koro estas malproksime de Mi.<br> <span class="m">7</span> Sed vane ili Min adoras,<br> Instruante kiel doktrinojn ordonojn de homoj.</p>

 <p id="az286"><span class="m">8</span> Ĉar, forlasinte la ordonon de Dio, vi tenas la tradicion de homoj. <span class="m">9</span> Kaj li diris al ili: Efektive vi forrifuzas la ordonon de Dio, por observi vian tradicion. <span class="m">10</span> Ĉar Moseo diris: Respektu vian patron kaj vian patrinon; kaj: Kiu malbenas sian patron aŭ sian patrinon, tiu nepre mortu. <span class="m">11</span> Sed vi diras: Se iu diros al sia patro aŭ sia patrino: Korban, tio estas Oferdono, estu tio, per kio vi povus profiti de mi, <span class="m">12</span> vi jam ne permesas al li fari ion por sia patro aŭ sia patrino; <span class="m">13</span> vantigante la vorton de Dio per via tradicio, kiun vi transdonis; kaj multajn tiajn aferojn vi faras. <span class="m">14</span> Kaj denove alvokinte la homamason, li diris al ili: Ĉiuj min aŭskultu kaj komprenu: <span class="m">15</span> ekzistas nenio, kio, enirante en homon de ekstere, povas lin profani; sed kio eliras el homo, tio profanas la homon. <span class="m">16</span> Kiu havas orelojn por aŭdi, tiu aŭdu. <span class="m">17</span> Kaj kiam li eniris en domon for de la homamaso, liaj disĉiploj demandis lin pri la parabolo. <span class="m">18</span> Kaj li diris al ili: Ĉu vi ankaŭ estas tiel sen kompreno? Ĉu vi ne konscias, ke ĉio, eniranta de ekstere en homon, ne povas profani lin; <span class="m">19</span> ĉar ĝi eniras ne en lian koron, sed en la ventron, kaj eliras en apartan lokon? Tion li diris, indigante ĉiajn manĝaĵojn. <span class="m">20</span> Kaj li diris: Kio elvenas el homo, tio profanas la homon. <span class="m">21</span> Ĉar de interne, el la koro de homoj, eliras malvirtaj pensoj, malĉastaĵoj, <span class="m">22</span> ŝteloj, mortigoj, adultoj, avideco, malindaĵoj, ruzeco, voluptoj, malica okulo, blasfemo, aroganteco, malsaĝeco; <span class="m">23</span> ĉiuj tiuj malbonoj elvenas de interne kaj profanas la homon.</p>

 <p id="az287"><span class="m">24</span> Kaj irinte de tie, li venis en la limojn de Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span>. Kaj enirinte en domon, li volis, ke neniu sciu; sed li ne povis esti kaŝita. <span class="m">25</span> Sed aŭdinte pri li, iu virino, kies filineto havis malpuran spiriton, venis kaj falis antaŭ liaj piedoj. <span class="m">26</span> Kaj la virino estis Grekino, rase Sirofenika. Kaj ŝi petis lin, ke li elpelu la demonon el ŝia filino. <span class="m">27</span> Kaj li diris al ŝi: Lasu unue satigi la infanojn, ĉar ne decas preni la panon de la infanoj kaj ĵeti ĝin al la hundetoj. <span class="m">28</span> Sed ŝi respondis kaj diris al li: Jes, Sinjoro; ĉar eĉ la hundetoj sub la tablo manĝas el la panpecetoj de la infanoj. <span class="m">29</span> Kaj li diris al ŝi: Pro ĉi tiu vorto iru vian vojon; la demono eliris el via filino. <span class="m">30</span> Kaj kiam ŝi iris en sian domon, ŝi trovis la infaninon kuŝigita sur la lito, kaj la demonon foririnta.</p>

 <p id="az288"><span class="m">31</span> Kaj denove foririnte el la limoj de Tiro, li venis tra <span class="nomo" lang="und" title="Ne-Esperanta nomo. Lingvo: nespecifita">Cidon</span> al la Galilea Maro, tra la mezo de la limoj de Dekapolis. <span class="m">32</span> Kaj oni kondukis al li viron surdan kaj apenaŭ parolkapablan, kaj petis lin, ke li metu sian manon sur lin. <span class="m">33</span> Kaj kondukinte lin el la homamaso en apartan lokon, li metis siajn fingrojn en liajn orelojn, kaj kraĉinte, li tuŝis lian langon; <span class="m">34</span> kaj suprenrigardinte al la ĉielo, li ĝemis, kaj diris al li: <span class="fremda" lang="und" title="Ne-Esperanta teksto. Lingvo: nespecifita">Efata</span>, tio estas: Malfermiĝu. <span class="m">35</span> Kaj liaj oreloj malfermiĝis, kaj la ligilo de lia lango malstreĉiĝis, kaj li parolis klare. <span class="m">36</span> Kaj li admonis ilin, ke oni diru tion al neniu; sed ju pli li malpermesis, des pli multe ili ĉie sciigis ĝin. <span class="m">37</span> Kaj supermezure ili miregis, dirante: Li faris ĉion bone; li igas la surdulojn aŭdi, kaj la mutulojn paroli.</p>

 </div>

 <div class="chapitro"> <h4>8</h4> <p id="az289"><span class="m">1</span> En tiuj tagoj, kiam denove estis granda homamaso, kaj ili nenion havis manĝi, li alvokis al si siajn disĉiplojn, kaj diris al ili: <span class="m">2</span> Mi kortuŝiĝas pro la homamaso, ĉar jam tri tagojn ili restas ĉe mi kaj nenion havas manĝi; <span class="m">3</span> kaj se mi forsendos ilin fastantaj al iliaj domoj, ili laciĝos sur la vojo; kaj iuj el ili venis de malproksime. <span class="m">4</span> Kaj liaj disĉiploj respondis al li: De kie oni povos satigi ĉi tiujn homojn per panoj ĉi tie en dezerto? <span class="m">5</span> Kaj li demandis ilin: Kiom da panoj vi havas? Kaj ili diris: Sep. <span class="m">6</span> Kaj li ordonis al la homamaso sidiĝi sur la tero; kaj li prenis la sep panojn, kaj doninte dankon, li dispecigis ilin, kaj donis al la disĉiploj por disdoni; kaj ili disdonis al la homamaso. <span class="m">7</span> Kaj ili havis kelkajn malgrandajn fiŝojn; kaj beninte ilin, li ordonis disdoni ilin ankaŭ. <span class="m">8</span> Kaj ili manĝis kaj satiĝis; kaj oni kolektis da postrestintaj fragmentoj sep korbegojn. <span class="m">9</span> Kaj ili estis proksimume kvar mil, kaj li forsendis ilin. <span class="m">10</span> Kaj tuj enirinte en la ŝipeton kun siaj disĉiploj, li iris al la regiono Dalmanuta.</p>

 <p id="az290"><span class="m">11</span> Kaj alvenis la Fariseoj, kaj komencis diskuti kun li, serĉante ĉe li signon el la ĉielo, por provi lin. <span class="m">12</span> Kaj forte ĝeminte en sia spirito, li diris: Kial ĉi tiu generacio serĉas signon? vere, mi diras al vi: Nenia signo estos donita al ĉi tiu generacio. <span class="m">13</span> Kaj forlasinte ilin, li denove enŝipiĝis kaj transiris al la alia bordo.</p>

 <p id="az291"><span class="m">14</span> Kaj ili forgesis preni panojn; kaj nur unu panon ili havis kun si en la ŝipeto. <span class="m">15</span> Kaj li admonis ilin, dirante: Zorgu, gardu vin kontraŭ la fermentaĵo de la Fariseoj kaj la fermentaĵo de Herodo. <span class="m">16</span> Kaj ili diskutis unu kun la alia, dirante: Ĉar ni ne havas panojn. <span class="m">17</span> Kaj Jesuo, eksciante tion, diris al ili: Kial vi diskutas pro tio, ke vi ne havas panon? ĉu vi ankoraŭ ne konscias nek komprenas? ĉu via koro estas obstinigita? <span class="m">18</span> Okulojn havante, ĉu vi ne vidas? kaj orelojn havante, ĉu vi ne aŭdas? kaj ĉu vi ne memoras? <span class="m">19</span> Kiam mi dispecigis la kvin panojn por la kvin mil, kiom da korboj da fragmentoj vi kolektis? Ili respondis al li: Dek du. <span class="m">20</span> Kaj kiam la sep por la kvar mil, kiom da korbegoj da fragmentoj vi kolektis? Kaj ili respondis al li: Sep. <span class="m">21</span> Kaj li diris al ili: Ĉu vi ankoraŭ ne komprenas?</p>

 <p id="az292"><span class="m">22</span> Kaj ili alvenis al <span class="nomo" lang="und" title="Ne-Esperanta nomo. Lingvo: nespecifita">Betsaida</span>. Kaj oni alkondukis al li blindulon, kaj petegis, ke li tuŝu lin. <span class="m">23</span> Kaj preninte la manon de la blindulo, li elkondukis lin ekster la vilaĝon; kaj kraĉinte sur liajn okulojn, kaj surmetinte la manojn sur lin, li demandis lin: Ĉu vi vidas ion? <span class="m">24</span> Kaj li ekrigardis, kaj diris: Mi vidas homojn, ĉar mi vidas kvazaŭ arbojn irantajn. <span class="m">25</span> Tiam denove li metis la manojn sur liajn okulojn; kaj li fikse rigardis, kaj resaniĝis, kaj vidis ĉion klare. <span class="m">26</span> Kaj li forsendis lin al lia domo, dirante: Nepre ne eniru en la vilaĝon.</p>

 <p id="az293"><span class="m">27</span> Kaj eliris Jesuo kaj liaj disĉiploj en la vilaĝojn de <span class="nomo" lang="und" title="Ne-Esperanta nomo. Lingvo: nespecifita">Cezarea Filipi</span>; kaj sur la vojo li demandis siajn disĉiplojn, dirante al ili: Kiu, diras la homoj, ke mi estas? <span class="m">28</span> Kaj ili respondis al li: Johano, la Baptisto; laŭ aliaj: <span class="nomo" lang="und" title="Ne-Esperanta nomo. Lingvo: nespecifita">Elija</span>; kaj laŭ aliaj: Unu el la profetoj. <span class="m">29</span> Kaj li demandis ilin: Sed vi — kiu vi diras, ke mi estas? Petro responde diris al li: Vi estas la Kristo. <span class="m">30</span> Kaj li admonis ilin, ke ili diru al neniu pri li. <span class="m">31</span> Kaj li komencis instrui al ili, ke la Filo de homo devas multe suferi, kaj esti rifuzita de la pliaĝuloj kaj la ĉefpastroj kaj la skribistoj, kaj esti mortigita, kaj post tri tagoj releviĝi. <span class="m">32</span> Kaj li parolis tiun diron malkaŝe. Kaj Petro prenis lin, kaj komencis admoni lin. <span class="m">33</span> Sed turninte sin kaj rigardante la disĉiplojn, li admonis Petron, dirante: Iru malantaŭ min, Satano, ĉar vi havas pensojn ne laŭ Dio, sed laŭ homoj. <span class="m">34</span> Kaj alvokinte al si la homamason kun siaj disĉiploj, li diris al ili: Se iu volas veni post mi, li abnegaciu sin, kaj levu sian krucon, kaj sekvu min. <span class="m">35</span> Ĉar kiu volos savi sian animon, tiu ĝin perdos; kaj kiu perdos sian animon pro mi kaj pro la evangelio, tiu ĝin savos. <span class="m">36</span> Ĉar kiel profitus homo, se li gajnus la tutan mondon kaj perdus sian animon? <span class="m">37</span> Ĉar kion homo donu interŝanĝe por sia animo? <span class="m">38</span> Ĉar kiu hontos pri mi kaj miaj paroloj antaŭ ĉi tiu adultema kaj peka generacio, pri tiu ankaŭ hontos la Filo de homo, kiam li venos en la gloro de sia Patro kun la sanktaj anĝeloj.</p>

 </div>

 <div class="chapitro"> <h4>9</h4> <p id="az294"><span class="m">1</span> Kaj li diris al ili: Vere mi diras al vi: Inter la ĉi tie starantaj estas iuj, kiuj neniel gustumos morton, antaŭ ol ili vidos la regnon de Dio venintan en potenco.</p>

 <p id="az295"><span class="m">2</span> Kaj post ses tagoj Jesuo prenis kun si Petron kaj Jakobon kaj Johanon, kaj kondukis ilin solajn sur altan monton aparte; kaj li estis aliformita antaŭ ili; <span class="m">3</span> kaj liaj vestoj fariĝis brilantaj, treege blankaj, kiel fulisto sur la tero ne povas blankigi. <span class="m">4</span> Kaj aperis al ili <span class="nomo" lang="und" title="Ne-Esperanta nomo. Lingvo: nespecifita">Elija</span> kun Moseo, kaj ili interparoladis kun Jesuo. <span class="m">5</span> Kaj Petro responde diris al Jesuo: Rabeno, estas bone por ni esti ĉi tie; kaj ni faru tri laŭbojn: unu por vi, kaj unu por Moseo, kaj unu por <span class="nomo" lang="und" title="Ne-Esperanta nomo. Lingvo: nespecifita">Elija</span>. <span class="m">6</span> Ĉar li ne sciis, kion respondi, ĉar ili tre timiĝis. <span class="m">7</span> Kaj nubo superombris ilin; kaj elvenis voĉo el la nubo: Ĉi tiu estas Mia Filo, la amata; aŭskultu lin. <span class="m">8</span> Kaj subite, ĉirkaŭrigardinte, ili jam vidis neniun krom Jesuo sola.</p>

 <p id="az296"><span class="m">9</span> Kaj dum ili malsupreniris de la monto, li admonis ilin, ke al neniu ili rakontu tion, kion ili vidis, ĝis la Filo de homo releviĝos el la mortintoj. <span class="m">10</span> Kaj ili konservis la diron, demandante inter si, kion signifas la releviĝo el la mortintoj. <span class="m">11</span> Kaj ili demandis lin, dirante: Kial diras la skribistoj, ke <span class="nomo" lang="und" title="Ne-Esperanta nomo. Lingvo: nespecifita">Elija</span> devas veni antaŭe? <span class="m">12</span> Kaj li diris al ili: Vere <span class="nomo" lang="und" title="Ne-Esperanta nomo. Lingvo: nespecifita">Elija</span> venas antaŭe, kaj restarigas ĉion; kaj kiel estas skribite pri la Filo de homo, ke li devas multe suferi kaj esti malestimata? <span class="m">13</span> Sed mi diras al vi, ke <span class="nomo" lang="und" title="Ne-Esperanta nomo. Lingvo: nespecifita">Elija</span> jam venis, kaj oni faris al li ĉion, kion ili volis, kiel estas skribite pri li.</p>

 <p id="az297"><span class="m">14</span> Kaj veninte al la disĉiploj, ili vidis grandan homamason ĉirkaŭ ili, kaj skribistojn diskutantajn kun ili. <span class="m">15</span> Kaj tuj la homamaso, vidante lin, forte miris, kaj alkuris, kaj salutis lin. <span class="m">16</span> Kaj li demandis ilin: Pri kio vi diskutas kun ili? <span class="m">17</span> Kaj unu el la amaso respondis al li: Majstro, mi venigis al vi mian filon, kiu havas mutan spiriton; <span class="m">18</span> kaj kie ajn ĝi kaptas lin, ĝi ŝiras lin, kaj li ŝaŭmas kaj grincigas la dentojn kaj kadukiĝas; kaj mi parolis al viaj disĉiploj, ke ili elpelu ĝin; kaj ili ne povis. <span class="m">19</span> Kaj li respondis al ili, dirante: Ho senfida generacio, ĝis kiam mi estos kun vi? ĝis kiam mi toleros vin? venigu lin al mi. <span class="m">20</span> Kaj ili venigis lin al li; kaj vidinte lin, tuj la spirito konvulsiigis lin, kaj li falis teren kaj ruliĝis ŝaŭmanta. <span class="m">21</span> Kaj li demandis la patron: De kiom da tempo okazadas ĉi tio al li? Kaj li diris: De infaneco. <span class="m">22</span> Kaj ofte ĝi ĵetis lin en fajron kaj en akvon, por pereigi lin; sed se vi povas fari ion, kompatu al ni kaj helpu nin. <span class="m">23</span> Kaj Jesuo diris al li: Kiel, se vi povas! Ĉio estas ebla por kredanto. <span class="m">24</span> Tuj ekkriante, la patro de la infano diris: Mi kredas; helpu mian nekredemon. <span class="m">25</span> Kaj kiam Jesuo vidis, ke homamaso alkuras, li severe admonis la malpuran spiriton, dirante al ĝi: Vi muta kaj surda spirito, mi ordonas al vi: Eliru el li, kaj ne plu eniru en lin. <span class="m">26</span> Kaj ekkriinte, kaj multe konvulsiiginte lin, ĝi eliris; kaj li fariĝis kvazaŭ mortinto, tiel ke la plimulto diris: Li mortis. <span class="m">27</span> Sed Jesuo, preninte lin je la mano, levis lin; kaj li stariĝis. <span class="m">28</span> Kaj kiam li eniris en la domon, liaj disĉiploj aparte demandis lin: Kial ni ne povis elpeli ĝin? <span class="m">29</span> Kaj li diris al ili: Ĉi tiu speco neniel povas eliri, krom per preĝado.</p>

 <p id="az298"><span class="m">30</span> Kaj foririnte, ili trapasis tra Galileo; kaj li deziris, ke neniu tion eksciu. <span class="m">31</span> Ĉar li instruadis siajn disĉiplojn, kaj diris al ili: La Filo de homo estas transdonita en la manojn de homoj, kaj ili mortigos lin; kaj, mortigite, li leviĝos post tri tagoj. <span class="m">32</span> Sed ili ne komprenis la diron, kaj timis demandi lin.</p>

 <p id="az299"><span class="m">33</span> Kaj ili venis al <span class="nomo" lang="und" title="Ne-Esperanta nomo. Lingvo: nespecifita">Kapernaum</span>, kaj kiam li estis en la domo, li demandis ilin: Pri kio vi diskutis sur la vojo? <span class="m">34</span> Sed ili silentis; ĉar ili diskutis inter si sur la vojo pri tio, kiu estas la plej granda. <span class="m">35</span> Kaj sidiĝinte, li alvokis la dek du, kaj diris al ili: Se iu volas esti unua, li estos lasta el ĉiuj, kaj servanto de ĉiuj. <span class="m">36</span> Kaj preninte infanon, li starigis ĝin meze de ili; kaj ĉirkaŭbrakinte ĝin, li diris al ili: <span class="m">37</span> Kiu akceptos unu el tiaj infanoj en mia nomo, tiu akceptas min; kaj kiu akceptas min, tiu akceptas ne min, sed Tiun, kiu sendis min.</p>

 <p id="az300"><span class="m">38</span> Johano diris al li: Majstro, ni vidis iun elpelantan demonojn en via nomo; kaj ni malpermesis lin, ĉar li ne sekvas nin. <span class="m">39</span> Sed Jesuo diris: Ne malpermesu lin; ĉar neniu, kiu faros miraklon en mia nomo, povos facile paroli malbone pri mi. <span class="m">40</span> Ĉar tiu, kiu ne estas kontraŭ ni, estas por ni. <span class="m">41</span> Ĉar kiu donos al vi trinki tason da akvo, pro tio, ke vi apartenas al Kristo, vere mi diras al vi, tiu neniel perdos sian rekompencon. <span class="m">42</span> Kaj kiu igos fali unu el ĉi tiuj malgranduloj, kiuj kredas al mi, estus pli bone por tiu, se granda muelŝtono estus pendigita ĉirkaŭ lia kolo, kaj se li estus ĵetita en la maron. <span class="m">43</span> Kaj se via mano faligas vin, detranĉu ĝin: estas bone por vi eniri en vivon kripla prefere ol, havante du manojn, eniri en Gehenan, en la neestingeblan fajron, <span class="m">44</span> kie ilia vermo ne pereas kaj la fajro ne estingiĝas. <span class="m">45</span> Kaj se via piedo faligas vin, detranĉu ĝin: estas bone por vi eniri en vivon lama prefere ol, havante du piedojn, esti ĵetita en Gehenan, <span class="m">46</span> kie ilia vermo ne pereas kaj la fajro ne estingiĝas. <span class="m">47</span> Kaj se via okulo faligas vin, elŝiru ĝin: estas bone por vi eniri en la regnon de Dio kun unu okulo prefere ol, havante du okulojn, esti ĵetita en Gehenan, <span class="m">48</span> kie ilia vermo ne pereas kaj la fajro ne estingiĝas. <span class="m">49</span> Ĉar ĉiu estos salita per fajro. <span class="m">50</span> Salo estas bona; sed se la salo fariĝis nesala, kiel vi rebonigos ĝin? Havu salon en vi, kaj paciĝu unu kun alia.</p>

 </div>

 <div class="chapitro"> <h4>10</h4> <p id="az301"><span class="m">1</span> Kaj li foriris de tie, kaj venis en la limojn de Judujo kaj trans Jordanon; kaj homamasoj kunvenis denove al li, kaj laŭ sia kutimo li instruis ilin denove. <span class="m">2</span> Kaj Fariseoj venis, kaj demandis lin, por provi lin: Ĉu estas permesate al viro forsendi sian edzinon? <span class="m">3</span> Kaj li responde diris al ili: Kion Moseo ordonis al vi? <span class="m">4</span> Kaj ili diris: Moseo permesis skribi eksedzigan leteron, kaj forsendi ŝin. <span class="m">5</span> Sed Jesuo diris al ili: Pro la malmoleco de via koro li skribis por vi ĉi tiun ordonon. <span class="m">6</span> Sed de la komenco de la kreo: Li faris ilin vira kaj virina. <span class="m">7</span> Tial viro forlasos sian patron kaj sian patrinon, kaj aliĝos al sia edzino, <span class="m">8</span> kaj ili estos unu karno; sekve ili jam estas ne du, sed unu karno. <span class="m">9</span> Kion do Dio kunigis, tion homo ne disigu. <span class="m">10</span> Kaj en la domo la disĉiploj denove demandis lin pri la afero. <span class="m">11</span> Kaj li diris al ili: Kiu forsendos sian edzinon kaj edziĝos kun alia, tiu adultas kontraŭ ŝi; <span class="m">12</span> kaj se ŝi mem forsendos sian edzon kaj edziniĝos kun alia, ŝi adultas.</p>

 <p id="az302"><span class="m">13</span> Kaj oni venigis al li infanojn, por ke li tuŝu ilin; kaj la disĉiploj admonis ilin. <span class="m">14</span> Sed Jesuo, vidinte tion, indignis, kaj diris al ili: Lasu la infanojn veni al mi; ne malhelpu ilin, ĉar el tiaj estas la regno de Dio. <span class="m">15</span> Vere mi diras al vi: Kiu ne akceptos la regnon de Dio kiel infano, tiu neniel eniros en ĝin. <span class="m">16</span> Kaj li prenis ilin en siaj brakoj, kaj benis ilin, metinte la manojn sur ilin.</p>

 <p id="az303"><span class="m">17</span> Kaj dum li foriris sur la vojo, unu homo kuris al li kaj genuis antaŭ li, kaj demandis lin: Bona Majstro, kion mi faru, por ke mi heredu eternan vivon? <span class="m">18</span> Kaj Jesuo diris al li: Kial vi nomas min bona? neniu estas bona krom Unu, nome Dio. <span class="m">19</span> Vi scias la ordonojn: Ne mortigu; Ne adultu; Ne ŝtelu; Ne parolu malveran ateston; Ne rabu; Respektu vian patron kaj vian patrinon. <span class="m">20</span> Kaj li responde diris al li: Majstro, ĉion tion mi observis detempe de mia juneco. <span class="m">21</span> Kaj Jesuo, rigardante lin, amis lin, kaj diris al li: Unu mankon vi havas; iru, kaj vendu ĉion, kion vi havas, kaj donu al malriĉuloj, kaj vi havos trezoron en la ĉielo; kaj venu, sekvu min. <span class="m">22</span> Sed li malgajiĝis ĉe tiu vorto, kaj foriris malĝoja; ĉar li havis multajn posedaĵojn.</p>

 <p id="az304"><span class="m">23</span> Kaj Jesuo ĉirkaŭrigardis, kaj diris al siaj disĉiploj: Kiel malfacile tiuj, kiuj havas riĉon, eniros en la regnon de Dio! <span class="m">24</span> Kaj la disĉiploj miris pro liaj vortoj. Sed Jesuo, respondante denove, diris al ili: Infanoj, kiel malfacile estas por tiuj, kiuj fidas al la riĉo, eniri en la regnon de Dio! <span class="m">25</span> Estas pli facile por kamelo iri tra trueton de kudrilo, ol por riĉulo eniri en la regnon de Dio. <span class="m">26</span> Kaj ili forte miregis, dirante al li: Kiu do povas esti savita? <span class="m">27</span> Rigardante ilin, Jesuo diris: Ĉe homoj tio estas neebla, sed ne ĉe Dio; ĉar ĉio estas ebla ĉe Dio. <span class="m">28</span> Petro ekparolis al li: Jen ni ĉion forlasis kaj vin sekvis. <span class="m">29</span> Jesuo diris: Vere mi diras al vi: Ekzistas neniu, kiu forlasis domon aŭ fratojn aŭ fratinojn aŭ patrinon aŭ patron aŭ infanojn aŭ kampojn pro mi kaj pro la evangelio, <span class="m">30</span> kaj kiu ne ricevos centoble en ĉi tiu tempo, domojn kaj fratojn kaj fratinojn kaj patrinojn kaj infanojn kaj kampojn, kun persekutado; kaj en la venonta mondo eternan vivon. <span class="m">31</span> Sed multaj unuaj estos lastaj, kaj lastaj estos unuaj.</p>

 <p id="az305"><span class="m">32</span> Kaj ili estis sur la vojo suprenirantaj al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj Jesuo iris antaŭ ili; kaj ili miregis, kaj la sekvantoj timis. Kaj li prenis al si denove la dek du, kaj ekparolis pri tio, kio okazos al li, dirante: <span class="m">33</span> Jen ni supreniras al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj la Filo de homo estos transdonita al la ĉefpastroj kaj la skribistoj; kaj ili kondamnos lin al morto kaj transdonos lin al la nacianoj; <span class="m">34</span> kaj ili lin mokos kaj sur lin kraĉos kaj lin skurĝos kaj lin mortigos; kaj post tri tagoj li releviĝos.</p>

 <p id="az306"><span class="m">35</span> Kaj alproksimiĝis al li Jakobo kaj Johano, filoj de Zebedeo, dirante al li: Majstro, ni deziras, ke, kion ajn ni petos de vi, vi tion faru por ni. <span class="m">36</span> Kaj li diris al ili: Kion vi volas, ke mi faru por vi? <span class="m">37</span> Kaj ili diris al li: Permesu, ke ni povu sidi, unu dekstre de vi kaj la dua maldekstre, en via gloro. <span class="m">38</span> Sed Jesuo diris al ili: Vi ne scias, kion vi petas. Ĉu vi povas trinki la kalikon, kiun mi trinkas? aŭ esti baptitaj per la bapto, per kiu mi estas baptata? <span class="m">39</span> Kaj ili diris al li: Ni povas. Kaj Jesuo diris al ili: La kalikon, kiun mi trinkas, vi trinkos, kaj per la bapto, per kiu mi estas baptata, vi estos baptitaj; <span class="m">40</span> sed sidi dekstre de mi aŭ maldekstre, tion doni ne apartenas al mi; sed ĝi estas por tiuj, por kiuj ĝi estas preparita. <span class="m">41</span> Kaj aŭdinte, la dek ekindignis kontraŭ Jakobo kaj Johano. <span class="m">42</span> Kaj Jesuo, alvokinte ilin al si, diris al ili: Vi scias, ke tiuj, kiuj pretendas regi la nacianojn, kondutas kiel sinjoroj super ili, kaj iliaj granduloj ekzercas aŭtoritaton super ili. <span class="m">43</span> Sed ne tiel estos inter vi; sed kiu volas esti granda inter vi, tiu estu via servanto; <span class="m">44</span> kaj kiu volas esti la unua inter vi, tiu estu sklavo de ĉiuj. <span class="m">45</span> Ĉar la Filo de homo venis, ne por esti servata, sed por servi, kaj por doni sian vivon kiel elaĉeton por multaj.</p>

 <p id="az307"><span class="m">46</span> Kaj ili venis al Jeriĥo; kaj kiam li foriris el Jeriĥo kun siaj disĉiploj kaj granda homamaso, la filo de Timeo, Bartimeo, blinda almozulo, sidis apud la vojo. <span class="m">47</span> Kaj aŭdinte, ke ĉeestas Jesuo, la Nazaretano, li ekkriis, kaj diris: Jesuo, filo de <span class="nomo" lang="und" title="Ne-Esperanta nomo. Lingvo: nespecifita">David</span>, kompatu min. <span class="m">48</span> Kaj multaj admonis lin, ke li silentu; sed li des pli forte kriis: Ho Filo de <span class="nomo" lang="und" title="Ne-Esperanta nomo. Lingvo: nespecifita">David</span>, kompatu min! <span class="m">49</span> Kaj Jesuo haltis, kaj diris: Alvoku lin. Kaj oni alvokis la blindulon, dirante al li: Kuraĝu; leviĝu, li vin alvokas. <span class="m">50</span> Kaj li forĵetis sian veston, kaj eksaltis kaj venis al Jesuo. <span class="m">51</span> Kaj Jesuo responde al li diris: Kion vi volas, ke mi faru al vi? Kaj la blindulo diris al li: Rabeno mia, ke mi ricevu vidpovon. <span class="m">52</span> Kaj Jesuo diris al li: Iru; via fido vin savis. Kaj tuj li ricevis vidpovon, kaj sekvis lin sur la vojo.</p>

 </div>

 <div class="chapitro"> <h4>11</h4> <p id="az308"><span class="m">1</span> Kaj kiam ili alproksimiĝis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, al <span class="nomo" lang="und" title="Ne-Esperanta nomo. Lingvo: nespecifita">Betfage</span> kaj <span class="nomo" lang="und" title="Ne-Esperanta nomo. Lingvo: nespecifita">Betania</span>, apud la monto Olivarba, li sendis du el siaj disĉiploj, <span class="m">2</span> kaj diris al ili: Iru en la vilaĝon, kiu estas kontraŭ vi, kaj enirinte ĝin, vi tuj trovos azenidon alligitan, sur kiu ankoraŭ neniu iam sidis; malligu kaj alkonduku ĝin. <span class="m">3</span> Kaj se iu diros al vi: Kial vi faras tion? respondu: La Sinjoro bezonas ĝin; kaj tuj li sendos ĝin ĉi tien. <span class="m">4</span> Kaj ili iris, kaj trovis azenidon alligitan apud pordo ekstere sur la strato; kaj ili malligis ĝin. <span class="m">5</span> Kaj iuj apudstarantoj diris al ili: Kion vi faras, malligante la azenidon? <span class="m">6</span> Sed ili respondis al ili, kiel Jesuo diris; kaj ili lasis ilin. <span class="m">7</span> Kaj ili alkondukis la azenidon al Jesuo, kaj metis sur ĝin siajn vestojn; kaj li sidis sur ĝi. <span class="m">8</span> Kaj multaj sternis siajn vestojn sur la vojo, kaj aliaj sternis foliarojn, tranĉinte ilin el la kampoj. <span class="m">9</span> Kaj kriis la antaŭirantoj kaj la sekvantoj: <span class="fremda" lang="und" title="Ne-Esperanta teksto. Lingvo: nespecifita">Hosana</span>! Estu benata tiu, kiu venas en la nomo de la Eternulo; <span class="m">10</span> Estu benata la venanta regno de nia patro <span class="nomo" lang="und" title="Ne-Esperanta nomo. Lingvo: nespecifita">David</span>; <span class="fremda" lang="und" title="Ne-Esperanta teksto. Lingvo: nespecifita">Hosana</span> en la supera alto!</p>

 <p id="az309"><span class="m">11</span> Kaj li eniris en Jerusalemon, en la templon; kaj kiam li ĉirkaŭrigardis ĉion, kaj la horo jam vesperiĝis, li foriris al <span class="nomo" lang="und" title="Ne-Esperanta nomo. Lingvo: nespecifita">Betania</span> kun la dek du.</p>

 <p id="az310"><span class="m">12</span> Kaj la morgaŭan tagon, post ilia eliro el <span class="nomo" lang="und" title="Ne-Esperanta nomo. Lingvo: nespecifita">Betania</span>, li malsatis. <span class="m">13</span> Kaj vidinte el malproksime figarbon havantan foliojn, li aliris, por trovi, se eble, ion sur ĝi; kaj veninte al ĝi, li trovis nenion krom folioj, ĉar la tempo de figoj ankoraŭ ne venis. <span class="m">14</span> Kaj responde li diris al ĝi: Neniu por ĉiam manĝu frukton el vi. Kaj aŭdis la disĉiploj.</p>

 <p id="az311"><span class="m">15</span> Kaj ili venis en Jerusalemon; kaj enirinte en la templon, li komencis elpeli la vendantojn kaj la aĉetantojn en la templo, kaj renversis la tablojn de la monŝanĝistoj kaj la seĝojn de la vendantoj de kolomboj; <span class="m">16</span> kaj ne permesis, ke oni portu ian vazon tra la templo. <span class="m">17</span> Kaj li instruis, kaj diris al ili: Ĉu ne estas skribite: Mia domo estos nomata domo de preĝo por ĉiuj popoloj? Sed vi faris ĝin kaverno de rabistoj. <span class="m">18</span> Kaj la ĉefpastroj kaj la skribistoj aŭdis tion, kaj serĉis, kiamaniere pereigi lin; ĉar ili timis lin, ĉar la tuta homamaso miregis pro lia instruado.</p>

 <p id="az312"><span class="m">19</span> Kaj kiam vesperiĝis, li eliris el la urbo.</p>

 <p id="az313"><span class="m">20</span> Kaj matene, preterpasante, ili vidis la figarbon forvelkinta de la radikoj. <span class="m">21</span> Kaj rememorinte, Petro diris al li: Rabeno, jen forvelkis la figarbo, kiun vi malbenis. <span class="m">22</span> Kaj responde Jesuo diris al ili: Havu fidon al Dio. <span class="m">23</span> Vere mi diras al vi: Se iu diros al ĉi tiu monto: Estu formovita kaj ĵetita en la maron, kaj ne dubos en sia koro, sed kredos, ke okazos tio, kion li diras, tiu ĝin havos. <span class="m">24</span> Pro tio mi diras al vi: Kion ajn vi petos, preĝante, kredu, ke vi tion jam ricevis, kaj vi ĝin havos. <span class="m">25</span> Kaj kiam vi staras preĝante, pardonu, se vi havas ion kontraŭ iu; por ke ankaŭ via Patro, kiu estas en la ĉielo, pardonu al vi viajn erarojn. <span class="m">26</span> Sed se vi ne pardonos, ankaŭ via Patro, kiu estas en la ĉielo, ne pardonos viajn erarojn.</p>

 <p id="az314"><span class="m">27</span> Kaj ili denove venis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj dum li ĉirkaŭiris en la templo, la ĉefpastroj kaj la skribistoj kaj la pliaĝuloj venis al li, <span class="m">28</span> kaj diris al li: Laŭ kia aŭtoritato vi faras ĉi tion? aŭ kiu donis al vi tian aŭtoritaton, ke vi faru ĉi tion? <span class="m">29</span> Sed Jesuo diris al ili: Mi faros al vi unu demandon, kaj respondu al mi, kaj mi diros al vi, laŭ kia aŭtoritato mi faras ĉi tion. <span class="m">30</span> La baptado de Johano, ĉu ĝi estis el la ĉielo, aŭ el homoj? respondu al mi. <span class="m">31</span> Kaj ili diskutis inter si, dirante: Se ni diros: El la ĉielo, li diros: Kial do vi ne kredis al li? <span class="m">32</span> Sed se ni diros: El homoj — ili timis la popolon, ĉar ĉiuj opiniis, ke Johano efektive estis profeto. <span class="m">33</span> Kaj responde ili diris al Jesuo: Ni ne scias. Kaj Jesuo diris al ili: Kaj mi ne diras al vi, laŭ kia aŭtoritato mi faras ĉi tion.</p>

 </div>

 <div class="chapitro"> <h4>12</h4> <p id="az315"><span class="m">1</span> Kaj li komencis paroli al ili per paraboloj. Vinberĝardenon plantis unu viro, kaj ĉirkaŭmetis plektobarilon, kaj fosis vinpremejon, kaj konstruis turon, kaj luigis ĝin al kultivistoj, kaj forvojaĝis. <span class="m">2</span> Kaj li sendis sklavon en la ĝusta tempo al la kultivistoj, por ricevi de la kultivistoj el la fruktoj de la vinberejo. <span class="m">3</span> Kaj ili kaptis lin kaj skurĝis lin, kaj forsendis lin senhava. <span class="m">4</span> Kaj poste li sendis al ili duan sklavon; kaj ili lin kapvundis kaj malhonoris. <span class="m">5</span> Kaj li sendis alian, kaj ili mortigis lin; kaj multajn aliajn; skurĝante unujn, kaj mortigante aliajn. <span class="m">6</span> Li havis ankoraŭ unu amatan filon: li sendis lin ankaŭ la lastan al ili, dirante: Ili respektos mian filon. <span class="m">7</span> Sed tiuj kultivistoj diris inter si: Ĉi tiu estas la heredonto; venu, ni mortigu lin, kaj la heredaĵo estos nia. <span class="m">8</span> Kaj ili kaptis kaj mortigis lin, kaj elĵetis lin ekster la vinberejon. <span class="m">9</span> Kion do faros la sinjoro de la vinberejo? li venos kaj pereigos la kultivistojn, kaj donos la vinberejon al aliaj. <span class="m">10</span> Ĉu vi ne legis tiun skribon:</p>

 <p id="az316">Ŝtono, kiun malŝatis la konstruantoj,<br> Fariĝis ŝtono bazangula;<br> <span class="m">11</span> De la Eternulo ĉi tio fariĝis,<br> Kaj ĝi estas miraklo en niaj okuloj?</p>

 <p id="az320"><span class="m">12</span> Kaj ili celis kapti lin, sed ili timis la homamason; ĉar ili eksciis, ke li parolis la parabolon kontraŭ ili; kaj forlasinte lin, ili foriris.</p>

 <p id="az321"><span class="m">13</span> Kaj ili sendis al li iujn el la Fariseoj kaj el la Herodanoj, por impliki lin per interparolado. <span class="m">14</span> Kaj veninte, ili diris al li: Majstro, ni scias, ke vi estas verama kaj ne zorgas pri iu ajn; ĉar vi ne favoras la personon de homoj, sed instruas laŭ vero la vojon de Dio. Ĉu konvenas doni tributon al Cezaro, aŭ ne? <span class="m">15</span> Ĉu ni donu, aŭ ne donu? Sed li, sciante ilian hipokritecon, diris al ili: Kial vi provas min? alportu al mi denaron, ke mi ĝin vidu. <span class="m">16</span> Kaj ili ĝin alportis. Kaj li diris al ili: Kies estas ĉi tiu bildo kaj la surskribaĵo? Kaj ili diris al li: De Cezaro. <span class="m">17</span> Kaj Jesuo respondis al ili: Redonu al Cezaro la propraĵon de Cezaro, kaj al Dio la propraĵon de Dio. Kaj ili miregis pro li.</p>

 <p id="az322"><span class="m">18</span> Kaj venis al li Sadukeoj, kiuj diras, ke ne estas releviĝo; kaj ili demandis lin, dirante: <span class="m">19</span> Majstro, Moseo skribis por ni: Se ies frato mortos kaj postlasos edzinon kaj ne lasos infanon, la frato de la mortinto prenu lian edzinon kaj naskigu idaron al sia frato. <span class="m">20</span> Estis sep fratoj; kaj la unua prenis edzinon, kaj mortinte, ne lasis idaron; <span class="m">21</span> kaj la dua prenis ŝin, kaj mortis, ne lasinte idaron; kaj la tria same; <span class="m">22</span> kaj la sep ne lasis idaron. Laste post ĉiuj la virino ankaŭ mortis. <span class="m">23</span> En la releviĝo, por kiu el ili ŝi estos edzino? ĉar ĉiuj sep havis ŝin kiel edzinon. <span class="m">24</span> Kaj Jesuo diris al ili: Ĉu vi ne eraras pro tio, ke vi ne scias la Skribojn, nek la potencon de Dio? <span class="m">25</span> Ĉar kiam oni leviĝos el la mortintoj, oni nek edziĝas nek edziniĝas, sed estas kiel anĝeloj en la ĉielo. <span class="m">26</span> Sed pri la mortintoj, ke ili releviĝas, ĉu vi ne legis en la libro de Moseo ĉe la arbetaĵo, kiel Dio parolis al li, dirante: Mi estas la Dio de <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj la Dio de <span class="nomo" lang="und" title="Ne-Esperanta nomo. Lingvo: nespecifita">Isaak</span> kaj la Dio de <span class="nomo" lang="und" title="Ne-Esperanta nomo. Lingvo: nespecifita">Jakob</span>? <span class="m">27</span> Li estas Dio ne de la mortintoj, sed de la vivantoj: vi multe eraras.</p>

 <p id="az323"><span class="m">28</span> Kaj unu el la skribistoj alvenis kaj aŭskultis la diskutadon, kaj rimarkis, ke li lerte respondas al ili; kaj tiu demandis lin: Kiu ordono estas la unua el ĉiuj? <span class="m">29</span> Kaj Jesuo respondis: La unua estas: Aŭskultu, ho <span class="nomo" lang="und" title="Ne-Esperanta nomo. Lingvo: nespecifita">Izrael</span>! la Eternulo, nia Dio, la Eternulo estas unu; <span class="m">30</span> kaj amu la Eternulon, vian Dion, per via tuta koro kaj per via tuta animo kaj per via tuta menso kaj per via tuta forto. <span class="m">31</span> Kaj jen estas la dua: Amu vian proksimulon kiel vin mem. Pli granda ol ĉi tiuj ne estas alia ordono. <span class="m">32</span> Kaj respondis al li la skribisto: Bone, Majstro, laŭ vero vi respondis, ke Li estas unu, kaj ne ekzistas alia krom Li; <span class="m">33</span> kaj ami Lin per la tuta koro kaj per la tuta intelekto kaj per la tuta forto, kaj ami sian proksimulon kiel sin mem — tio multe pli valoras, ol ĉiuj bruloferoj kaj pekoferoj. <span class="m">34</span> Kaj Jesuo, vidante, ke li respondis prudente, diris al li: Vi ne estas malproksime de la regno de Dio. Kaj neniu plu kuraĝis fari al li demandon.</p>

 <p id="az324"><span class="m">35</span> Kaj responde Jesuo diris, instruante en la templo: Kial diras la skribistoj, ke la Kristo estas Filo de <span class="nomo" lang="und" title="Ne-Esperanta nomo. Lingvo: nespecifita">David</span>? <span class="m">36</span> <span class="nomo" lang="und" title="Ne-Esperanta nomo. Lingvo: nespecifita">David</span> mem diris per la Sankta Spirito:</p>

 <p id="az325">La Eternulo diris al mia Sinjoro:<br> Sidu dekstre de Mi,<br> Ĝis Mi faros viajn malamikojn benketo por viaj piedoj.</p>

 <p id="az328"><span class="m">37</span> <span class="nomo" lang="und" title="Ne-Esperanta nomo. Lingvo: nespecifita">David</span> mem nomas lin Sinjoro; kaj kiel do li estas lia filo? Kaj la granda homamaso aŭskultis lin plezure.</p>

 <p id="az329"><span class="m">38</span> Kaj en sia instruado li diris: Gardu vin kontraŭ la skribistoj, kiuj amas promenadi en roboj kaj salutojn sur la placoj, <span class="m">39</span> kaj ĉefseĝojn en la sinagogoj, kaj ĉeflokojn ĉe festenoj; <span class="m">40</span> kaj kiuj formanĝas la domojn de vidvinoj, kaj por preteksto ili longe preĝas; ili ricevos pli severan kondamnon.</p>

 <p id="az330"><span class="m">41</span> Kaj sidante kontraŭ la monkesto, li rimarkis, kiel la homoj enĵetas monerojn en la monkeston; kaj multaj riĉuloj enĵetis multon. <span class="m">42</span> Kaj venis unu malriĉa vidvino, kaj enĵetis du leptojn, kiuj faras kodranton. <span class="m">43</span> Kaj alvokinte al si siajn disĉiplojn, li diris al ili: Vere mi diras al vi, ke tiu malriĉa vidvino enĵetis pli ol ĉiuj ĵetantoj en la monkeston; <span class="m">44</span> ĉar ili ĉiuj enĵetis el sia abundo, sed ŝi el sia senhaveco ĵetis ĉion, kion ŝi havis, sian tutan vivrimedon.</p>

 </div>

 <div class="chapitro"> <h4>13</h4> <p id="az331"><span class="m">1</span> Kaj dum li eliris el la templo, unu el liaj disĉiploj diris al li: Majstro, jen kiaj ŝtonoj kaj kiaj konstruaĵoj! <span class="m">2</span> Kaj Jesuo diris al li: Ĉu vi vidas ĉi tiujn grandajn konstruaĵojn? ne estos lasita ĉi tie ŝtono sur ŝtono, kiu ne estos deĵetita.</p>

 <p id="az332"><span class="m">3</span> Kaj dum li sidis sur la monto Olivarba rekte kontraŭ la templo, Petro kaj Jakobo kaj Johano kaj Andreo demandis lin aparte: <span class="m">4</span> Diru al ni, kiam tio estos? kaj kio estas la signo, kiam ĉio tio devos plenumiĝi? <span class="m">5</span> Kaj Jesuo ekparolis, kaj diris al ili: Gardu vin, ke neniu vin forlogu. <span class="m">6</span> Multaj venos en mia nomo, dirante: Mi estas; kaj ili forlogos multajn. <span class="m">7</span> Kaj kiam vi aŭdos pri militoj kaj famoj de militoj, ne maltrankviliĝu; tio devas okazi; sed ankoraŭ ne estas la fino. <span class="m">8</span> Ĉar leviĝos nacio kontraŭ nacio, kaj regno kontraŭ regno; estos tertremoj en diversaj lokoj, kaj estos malsatoj; tio estas komenco de suferoj.</p>

 <p id="az333"><span class="m">9</span> Sed gardu vin; ĉar oni transdonos vin al sinedrioj, kaj en sinagogoj vi estos skurĝitaj; kaj vi staros antaŭ provincestroj kaj reĝoj pro mi, por atesto al ili. <span class="m">10</span> Kaj la evangelio devas antaŭe esti predikita al ĉiuj nacioj. <span class="m">11</span> Kaj kiam oni forkondukos kaj transdonos vin, ne antaŭzorgu, kion vi parolos; sed kio ajn estos donita al vi en tiu horo, tion parolu; ĉar la parolanto estas ne vi, sed la Sankta Spirito. <span class="m">12</span> Kaj frato transdonos fraton al morto, kaj patro filon; kaj leviĝos gefiloj kontraŭ gepatroj kaj mortigos ilin. <span class="m">13</span> Kaj vi estos malamataj de ĉiuj pro mia nomo; sed kiu persistos ĝis la fino, tiu estos savita.</p>

 <p id="az334"><span class="m">14</span> Sed kiam vi vidos la abomenindaĵon de dezerteco starantan tie, kie ne decas (la leganto komprenu), tiam kiuj estas en Judujo, tiuj forkuru al la montoj; <span class="m">15</span> kaj kiu estas sur la tegmento, tiu ne malsupreniru, nek eniru, por preni ion el sia domo; <span class="m">16</span> kaj kiu estas sur la kampo, tiu ne revenu, por preni sian mantelon. <span class="m">17</span> Sed ve al la gravedulinoj kaj al la suĉigantinoj en tiuj tagoj! <span class="m">18</span> Kaj preĝu, ke tio ne okazu en vintro. <span class="m">19</span> Ĉar tiuj tagoj estos tagoj de aflikto tia, kia ne estis de la komenco de la kreo, kiun Dio kreis, ĝis nun, kaj neniam estos. <span class="m">20</span> Kaj se la Eternulo ne malplilongigus la tagojn, neniu karno estus savita; sed pro la elektitoj, kiujn Li elektis, Li malplilongigis la tagojn. <span class="m">21</span> Kaj tiam se iu diros al vi: Jen ĉi tie la Kristo, aŭ, Jen tie; ne kredu; <span class="m">22</span> ĉar leviĝos falsaj kristoj kaj falsaj profetoj, kaj faros signojn kaj miraklojn, por erarigi, se eble, la elektitojn. <span class="m">23</span> Sed gardu vin; jen mi ĉion antaŭdiris al vi.</p>

 <p id="az335"><span class="m">24</span> Sed en tiuj tagoj, post tiu aflikto, la suno mallumiĝos kaj la luno ne donos sian lumon, <span class="m">25</span> kaj la steloj falados el la ĉielo, kaj la potencoj, kiuj estas en la ĉieloj, ŝanceliĝos. <span class="m">26</span> Kaj tiam oni vidos la Filon de homo, venantan en nuboj kun granda potenco kaj gloro. <span class="m">27</span> Kaj tiam li elsendos la anĝelojn kaj kolektos siajn elektitojn el la kvar ventoj, de la limo de la tero ĝis la limo de la ĉielo.</p>

 <p id="az336"><span class="m">28</span> De la figarbo lernu ĝian parabolon: kiam ĝia branĉo jam moliĝas kaj aperigas foliojn, vi scias, ke la somero estas proksima; <span class="m">29</span> tiel same vi, kiam vi vidos, ke tio okazas, tiam sciu, ke li estas proksima, ĉe la pordoj. <span class="m">30</span> Vere mi diras al vi: Ĉi tiu generacio ne forpasos, antaŭ ol ĉio tio fariĝos. <span class="m">31</span> La ĉielo kaj la tero forpasos, sed miaj vortoj ne forpasos. <span class="m">32</span> Sed pri tiu tago kaj la horo scias neniu, eĉ ne la anĝeloj en la ĉielo, nek la Filo, sed nur la Patro. <span class="m">33</span> Gardu vin, viglu kaj preĝu; ĉar vi ne scias, kiam estos la ĝusta tempo. <span class="m">34</span> Kiel homo forvojaĝinta, kiu lasis sian domon kaj donis aŭtoritaton al siaj sklavoj, al ĉiu lian propran laboron, kaj ordonis al la pordisto, ke li viglu: <span class="m">35</span> vi do viglu; ĉar vi ne scias, kiam venos la domomastro, ĉu vespere, ĉu noktomeze, ĉu ĉe la kokokrio, ĉu frumatene; <span class="m">36</span> por ke li ne venu subite kaj ne trovu vin dormantaj. <span class="m">37</span> Kaj kion mi diras al vi, tion mi diras al ĉiuj: Viglu.</p>

 </div>

 <div class="chapitro"> <h4>14</h4> <p id="az337"><span class="m">1</span> Kaj post du tagoj estis la Pasko kaj la festo de macoj; kaj la ĉefpastroj kaj skribistoj serĉis, kiamaniere ili povu per ruzo lin kapti kaj mortigi; <span class="m">2</span> ĉar ili diris: Ne dum la festo, por ke ne estu tumulto de la popolo.</p>

 <p id="az338"><span class="m">3</span> Kaj dum li estis en <span class="nomo" lang="und" title="Ne-Esperanta nomo. Lingvo: nespecifita">Betania</span>, en la domo de <span class="nomo" lang="und" title="Ne-Esperanta nomo. Lingvo: nespecifita">Simon</span>, la leprulo, kiam li sidis ĉe manĝo, venis virino, havanta alabastran vazon da pura narda ŝmiraĵo, tre multekosta; kaj rompinte la vazon, ŝi surverŝis lian kapon. <span class="m">4</span> Kaj iuj indignis inter si, dirante: Por kio fariĝis ĉi tiu malŝparo de la ŝmiraĵo? <span class="m">5</span> Ĉar ĉi tiun ŝmiraĵon oni povus vendi por pli ol tricent denaroj, kaj doni al malriĉuloj. Kaj ili murmuris kontraŭ ŝi. <span class="m">6</span> Kaj Jesuo diris: Lasu ŝin; kial vi ĝenas ŝin? ŝi faris bonan faron al mi. <span class="m">7</span> Ĉar la malriĉulojn vi ĉiam havas kun vi, kaj kiam ajn vi volas, vi povas bonfari al ili; sed min vi ne ĉiam havas. <span class="m">8</span> Kion ŝi povis, tion ŝi faris; ŝi antaŭfaris la ŝmiron de mia korpo por la entombigo. <span class="m">9</span> Vere mi diras al vi: Kie ajn estos predikata la evangelio en la tuta mondo, tio ankaŭ, kion ŝi faris, estos priparolata, por memoraĵo de ŝi.</p>

 <p id="az339"><span class="m">10</span> Kaj <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, kiu estis unu el la dek du, foriris al la ĉefpastroj, por transdoni lin al ili. <span class="m">11</span> Kaj aŭdinte, ili ĝojis, kaj promesis doni al li monon. Kaj li serĉis, kiamaniere oportune transdoni lin.</p>

 <p id="az340"><span class="m">12</span> Kaj en la unua tago de la macoj, kiam oni buĉis la Paskon, liaj disĉiploj diris al li: Kien vi volas, ke ni iru, kaj pretigu, por ke vi manĝu la Paskon? <span class="m">13</span> Kaj li sendis du el siaj disĉiploj, kaj diris al ili: Iru en la urbon, kaj vin renkontos viro, portanta kruĉon da akvo; <span class="m">14</span> lin sekvu, kaj kien li eniros, tie diru al la domomastro: La Majstro diras: Kie estas mia gastoĉambro, en kiu mi manĝos la Paskon kun miaj disĉiploj? <span class="m">15</span> Kaj li mem montros al vi grandan supran ĉambron, prete aranĝitan; kaj tie vi pretigu por ni. <span class="m">16</span> Kaj foriris la disĉiploj kaj iris en la urbon, kaj trovis tiel, kiel li diris al ili; kaj ili pretigis la Paskon.</p>

 <p id="az341"><span class="m">17</span> Kaj kiam vesperiĝis, li venis kun la dek du. <span class="m">18</span> Kaj dum ili sidis kaj manĝis, Jesuo diris: Vere mi diras al vi, ke unu el vi perfidos min, unu, kiu manĝas kun mi. <span class="m">19</span> Kaj ili komencis malĝoji, kaj diri al li unu post la alia: Ĉu eble mi? <span class="m">20</span> Sed li diris al ili: Unu el la dek du, kiu trempas kun mi en la pladon. <span class="m">21</span> La Filo de homo iros, kiel estas skribite pri li; sed ve al tiu viro, de kiu la Filo de homo estos perfidita! Se tiu homo ne estus naskita, estus bone por li.</p>

 <p id="az342"><span class="m">22</span> Kaj dum ili manĝis, li prenis panon, kaj, beninte, dispecigis ĝin kaj donis al ili, kaj diris: Prenu; ĉi tio estas mia korpo. <span class="m">23</span> Kaj li prenis kalikon, kaj, doninte dankon, li donis al ili; kaj ĉiuj trinkis el ĝi. <span class="m">24</span> Kaj li diris al ili: Ĉi tio estas mia sango de la interligo, kiu estas elverŝata por multaj. <span class="m">25</span> Vere mi diras al vi: Mi ne plu trinkos el la frukto de la vinberarbo, ĝis tiu tago, kiam mi trinkos ĝin novan en la regno de Dio.</p>

 <p id="az343"><span class="m">26</span> Kaj kantinte himnon, ili foriris al la monto Olivarba.</p>

 <p id="az344"><span class="m">27</span> Kaj Jesuo diris al ili: Vi ĉiuj ofendiĝos; ĉar estas skribite: Mi frapos la paŝtiston, kaj la ŝafoj diskuros. <span class="m">28</span> Tamen post mia releviĝo, mi iros antaŭ vi en Galileon. <span class="m">29</span> Sed Petro diris al li: Eĉ se ĉiuj ofendiĝos, tamen ne mi. <span class="m">30</span> Kaj Jesuo diris al li: Vere mi diras al vi, ke hodiaŭ en ĉi tiu nokto, antaŭ ol dufoje krios koko, vi trifoje malkonfesos min. <span class="m">31</span> Sed tre insiste li diris: Eĉ se mi devos morti kun vi, mi neniel vin malkonfesos. Kaj tiel same diris ili ĉiuj.</p>

 <p id="az345"><span class="m">32</span> Kaj ili venis al loko, kies nomo estas <span class="nomo" lang="und" title="Ne-Esperanta nomo. Lingvo: nespecifita">Getsemane</span>; kaj li diris al siaj disĉiploj: Sidu ĉi tie, dum mi preĝos. <span class="m">33</span> Kaj li prenis kun si Petron kaj Jakobon kaj Johanon, kaj komencis tre konsterniĝi kaj maltrankviliĝi. <span class="m">34</span> Kaj li diris al ili: Tre malĝoja estas mia animo, eĉ ĝis morto; restu ĉi tie, kaj viglu. <span class="m">35</span> Kaj irinte iom antaŭen, li falis sur la teron, kaj preĝis, ke, se povas esti, la horo pasu for de li. <span class="m">36</span> Kaj li diris: <span class="fremda" lang="und" title="Ne-Esperanta teksto. Lingvo: nespecifita">Aba</span>, Patro, ĉio estas ebla ĉe Vi: forportu de mi ĉi tiun kalikon; tamen estu ne tio, kion mi volas, sed kion Vi volas. <span class="m">37</span> Kaj li venis, kaj trovis ilin dormantaj, kaj diris al Petro: <span class="nomo" lang="und" title="Ne-Esperanta nomo. Lingvo: nespecifita">Simon</span>, ĉu vi dormas? ĉu vi ne havis forton vigli eĉ unu horon? <span class="m">38</span> Viglu kaj preĝu, por ke vi ne eniru en tenton; la spirito ja estas fervora, sed la karno estas malforta. <span class="m">39</span> Kaj denove foririnte, li preĝis, dirante la samajn vortojn. <span class="m">40</span> Kaj denove reveninte, li trovis ilin dormantaj, ĉar iliaj okuloj peziĝis; kaj ili ne sciis, kion respondi al li. <span class="m">41</span> Kaj li venis la trian fojon, kaj diris al ili: Dormu nun kaj ripozu; sufiĉas; venis la horo; jen la Filo de homo estas perfidata en la manojn de pekuloj. <span class="m">42</span> Leviĝu, ni iru; jen mia perfidanto alproksimiĝas.</p>

 <p id="az346"><span class="m">43</span> Kaj tuj, dum li ankoraŭ parolis, venis <span class="nomo" lang="und" title="Ne-Esperanta nomo. Lingvo: nespecifita">Judas</span>, unu el la dek du; kaj kun li homamaso kun glavoj kaj bastonoj venis de la ĉefpastroj kaj la skribistoj kaj la pliaĝuloj. <span class="m">44</span> Kaj lia perfidanto jam antaŭe aranĝis kun ili signon, dirante: Kiun mi kisos, tiu estas li; kaptu kaj forkonduku lin garde. <span class="m">45</span> Kaj veninte, li tuj iris al li, kaj diris: Rabeno; kaj kisis lin. <span class="m">46</span> Kaj ili metis la manojn sur lin kaj arestis lin. <span class="m">47</span> Sed unu el tiuj, kiuj staris apude, eltiris la glavon kaj frapis la sklavon de la ĉefpastro, kaj detranĉis al li la orelon. <span class="m">48</span> Kaj Jesuo responde diris al ili: Ĉu vi elvenis, kvazaŭ kontraŭ rabiston, kun glavoj kaj bastonoj, por kapti min? <span class="m">49</span> Ĉiutage mi estis inter vi en la templo, instruante, kaj vi ne arestis min; tamen, ke plenumiĝu la Skriboj. <span class="m">50</span> Kaj ĉiuj forlasis lin kaj forkuris.</p>

 <p id="az347"><span class="m">51</span> Kaj sekvis lin unu junulo, vestita per tolaĵo ĉirkaŭ la nuda korpo; kaj oni kaptis lin; <span class="m">52</span> sed lasinte la tolaĵon, li forkuris nuda.</p>

 <p id="az348"><span class="m">53</span> Kaj oni forkondukis Jesuon al la ĉefpastro; kaj kunvenis ĉe li ĉiuj ĉefpastroj kaj pliaĝuloj kaj skribistoj. <span class="m">54</span> Kaj Petro malproksime sekvis lin ĝis interne de la korto de la ĉefpastro; kaj sidis kun la subuloj kaj sin varmigis apud la fajro. <span class="m">55</span> Sed la ĉefpastroj kaj la tuta sinedrio serĉis ateston kontraŭ Jesuo, por lin mortigi, kaj ne trovis. <span class="m">56</span> Ĉar multaj malvere atestis kontraŭ li, kaj iliaj atestoj ne akordiĝis. <span class="m">57</span> Kaj elpaŝis iuj, kaj malvere atestis kontraŭ li, dirante: <span class="m">58</span> Ni aŭdis lin diri: Mi detruos ĉi tiun sanktejon manfaritan, kaj en la daŭro de tri tagoj mi konstruos alian ne manfaritan. <span class="m">59</span> Kaj eĉ tiel ilia atesto ne akordiĝis. <span class="m">60</span> Kaj la ĉefpastro stariĝis en la mezo, kaj demandis Jesuon, dirante: Ĉu vi respondas nenion? kion atestas ĉi tiuj kontraŭ vi? <span class="m">61</span> Sed li silentadis kaj respondis nenion. Denove la ĉefpastro demandis lin, kaj diris al li: Ĉu vi estas la Kristo, la Filo de la Benato? <span class="m">62</span> Kaj Jesuo diris: Mi estas; kaj vi vidos la Filon de homo, sidantan dekstre de la Potenco kaj venantan kun la nuboj de la ĉielo. <span class="m">63</span> Kaj la ĉefpastro disŝiris siajn vestojn, kaj diris: Pro kio ni plu bezonas atestantojn? <span class="m">64</span> Vi aŭdis la blasfemon: kion vi opinias? Kaj ili ĉiuj juĝis lin kondamninda al morto. <span class="m">65</span> Kaj iuj komencis kraĉi sur lin, kaj ĉirkaŭkovri lian vizaĝon, kaj vangofrapi lin, kaj diri al li: Profetu; kaj la subuloj frapis lin per la manplatoj.</p>

 <p id="az349"><span class="m">66</span> Kaj dum Petro estis malsupre sur la korto, venis unu el la servantinoj de la ĉefpastro; <span class="m">67</span> kaj vidante Petron sin varmigantan, ŝi rigardis lin, kaj diris: Vi ankaŭ estis kun la Nazaretano, kun tiu Jesuo. <span class="m">68</span> Sed li malkonfesis, dirante: Mi ne scias, nek komprenas, kion vi diras; kaj li iris en la vestiblon; kaj koko kriis. <span class="m">69</span> Kaj lin vidinte, la servantino denove komencis diri al la apudstarantoj: Tiu estas el ili. <span class="m">70</span> Kaj li denove malkonfesis. Kaj post iom da tempo la apudstarantoj denove diris al Petro: Vere vi estas el ili, ĉar vi estas ja Galileano. <span class="m">71</span> Kaj li komencis malbeni kaj ĵuri: Mi ne konas tiun homon, pri kiu vi parolas. <span class="m">72</span> Kaj tuj la duan fojon koko kriis. Kaj Petro ekrememoris la vorton, kiun Jesuo diris al li: Antaŭ ol dufoje krios koko, vi trifoje malkonfesos min. Kaj pripensinte, li ekploris.</p>

 </div>

 <div class="chapitro"> <h4>15</h4> <p id="az350"><span class="m">1</span> Tuj matene la ĉefpastroj, farinte interkonsilon kun la pliaĝuloj kaj skribistoj kaj la tuta sinedrio, ligis Jesuon kaj forkondukis lin kaj transdonis lin al Pilato. <span class="m">2</span> Kaj Pilato demandis lin: Ĉu vi estas la Reĝo de la Judoj? Kaj responde li diris al li: Vi diras. <span class="m">3</span> Kaj la ĉefpastroj multe lin akuzis. <span class="m">4</span> Kaj Pilato denove lin demandis: Ĉu vi respondas nenion? vidu, pri kiom da aferoj oni vin akuzas. <span class="m">5</span> Sed Jesuo ankoraŭ nenion respondis, tiel ke Pilato miris.</p>

 <p id="az351"><span class="m">6</span> Ĉe tiu festo li kutimis liberigi al ili unu malliberulon, iun ajn, kiun ili pripetis. <span class="m">7</span> Kaj estis unu, nomata <span class="nomo" lang="und" title="Ne-Esperanta nomo. Lingvo: nespecifita">Barabas</span>, katenita kun la ribelintoj, kiuj en la ribelo faris mortigon. <span class="m">8</span> Kaj suprenveninte, la homamaso komencis peti lin pri tio, kion li kutimis fari por ili. <span class="m">9</span> Kaj Pilato respondis al ili, dirante: Ĉu vi volas, ke mi liberigu al vi la Reĝon de la Judoj? <span class="m">10</span> Ĉar li eksciis, ke pro envio la ĉefpastroj transdonis lin. <span class="m">11</span> Sed la ĉefpastroj instigis la homamason, ke prefere li liberigu al ili Barabason. <span class="m">12</span> Kaj Pilato, denove respondante, diris al ili: Kion do mi faru al tiu, kiun vi nomas Reĝo de la Judoj? <span class="m">13</span> Kaj ili denove ekkriis: Krucumu lin. <span class="m">14</span> Kaj Pilato diris al ili: Kial? kian malbonon li faris? Sed ili des pli ekkriis: Krucumu lin. <span class="m">15</span> Kaj Pilato, volante kontentigi la homamason, liberigis al ili Barabason, kaj, skurĝinte Jesuon, transdonis lin, por esti krucumita.</p>

 <p id="az352"><span class="m">16</span> Kaj la soldatoj forkondukis lin en la korton, kiu estas la Pretorio, kaj kunvokis la tutan kohorton. <span class="m">17</span> Kaj ili vestis lin per purpuro, kaj plektinte dornan kronon, surmetis ĝin al li; <span class="m">18</span> kaj ili komencis aklami lin: Saluton, Reĝo de la Judoj! <span class="m">19</span> Kaj ili frapis lian kapon per kano, kaj kraĉis sur lin, kaj ekgenuinte, kliniĝis al li. <span class="m">20</span> Kaj mokinte lin, ili demetis de li la purpuran veston, kaj surmetis liajn proprajn vestojn. Kaj ili elkondukis lin, por krucumi lin.</p>

 <p id="az353"><span class="m">21</span> Kaj ili devigis al servado unu preterpasanton, venantan de la kamparo, Simonon, Kirenanon, patron de Aleksandro kaj Rufo, ke li portu lian krucon. <span class="m">22</span> Kaj ili kondukis lin al la loko <span class="nomo" lang="und" title="Ne-Esperanta nomo. Lingvo: nespecifita">Golgota</span>, tio estas, Loko de Kranio. <span class="m">23</span> Kaj ili donis al li vinon kun mirho enmiksita, sed li ne akceptis ĝin. <span class="m">24</span> Kaj ili krucumis lin kaj dividis inter si liajn vestojn, ĵetante lotojn sur ili, kion ĉiu el ili ricevu. <span class="m">25</span> Kaj estis la tria horo, kaj ili krucumis lin. <span class="m">26</span> Kaj la surskribo de lia akuzo estis surskribita: LA REĜO DE LA JUDOJ. <span class="m">27</span> Kaj kun li ili krucumis du rabistojn, unu dekstre kaj unu maldekstre de li. <span class="m">28</span> Kaj plenumiĝis la Skribo, kiu diras: Kaj li estis alkalkulita al krimuloj. <span class="m">29</span> Kaj la preterpasantoj insultis lin, balancante la kapon, kaj dirante: Ha, ha! vi, kiu detruas la sanktejon kaj konstruas ĝin en la daŭro de tri tagoj, <span class="m">30</span> savu vin, deirante de la kruco. <span class="m">31</span> Tiel same ankaŭ la ĉefpastroj, mokante inter si kun la skribistoj, diris: Aliajn li savis; sin mem li ne povas savi. <span class="m">32</span> La Kristo, la Reĝo de <span class="nomo" lang="und" title="Ne-Esperanta nomo. Lingvo: nespecifita">Izrael</span>, deiru ja nun de la kruco, por ke ni vidu kaj kredu. Kaj tiuj, kiuj estis krucumitaj kun li, insultis lin.</p>

 <p id="az354"><span class="m">33</span> Kaj kiam venis la sesa horo, fariĝis mallumo sur la tuta lando ĝis la naŭa horo. <span class="m">34</span> Kaj je la naŭa horo Jesuo kriis per laŭta voĉo: <span class="fremda" lang="und" title="Ne-Esperanta teksto. Lingvo: nespecifita">Eloi, Eloi, lama sabaĥtani</span>; tio estas: Mia Dio, mia Dio, kial Vi forlasis min? <span class="m">35</span> Kaj iuj el la apudstarantoj, aŭdinte, diris: Jen li vokas Elijan. <span class="m">36</span> Kaj unu kuris, kaj plenigis spongon per vinagro, kaj metinte ĝin sur kanon, donis al li trinki, dirante: Lasu; ni vidu, ĉu venos <span class="nomo" lang="und" title="Ne-Esperanta nomo. Lingvo: nespecifita">Elija</span>, por depreni lin. <span class="m">37</span> Sed Jesuo, eliginte laŭtan krion, ellasis for la spiriton. <span class="m">38</span> Kaj la kurteno de la sanktejo disŝiriĝis en du pecojn de supre ĝis malsupre. <span class="m">39</span> Kaj kiam la centestro, kiu apudstaris kontraŭ li, vidis, ke li tiamaniere ellasis for la spiriton, li diris: Vere ĉi tiu viro estis Filo de Dio. <span class="m">40</span> Estis ankaŭ virinoj, rigardantaj de malproksime, inter kiuj estis <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>, kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de Jakobo la malgranda kaj de <span class="nomo" lang="und" title="Ne-Esperanta nomo. Lingvo: nespecifita">Joses</span>, kaj <span class="nomo" lang="und" title="Ne-Esperanta nomo. Lingvo: nespecifita">Salome</span>; <span class="m">41</span> kiuj sekvis lin, kiam li estis en Galileo, kaj servadis al li; kaj multaj aliaj virinoj, kiuj suprenvenis kun li en Jerusalemon.</p>

 <p id="az355"><span class="m">42</span> Kaj kiam jam vesperiĝis, pro tio, ke estas la Preparado, tio estas, la tago antaŭ sabato, <span class="m">43</span> venis <span class="nomo" lang="und" title="Ne-Esperanta nomo. Lingvo: nespecifita">Jozef</span> el Arimateo, honorinda konsilanto, kiu mem atendadis la regnon de Dio; kaj li kuraĝe eniris al Pilato, kaj petis la korpon de Jesuo. <span class="m">44</span> Kaj Pilato miris, ĉu li jam mortis; kaj alvokinte la centestron, li demandis lin, ĉu li de longe estas mortinta. <span class="m">45</span> Kaj sciiĝinte de la centestro, li donis al <span class="nomo" lang="und" title="Ne-Esperanta nomo. Lingvo: nespecifita">Jozef</span> la korpon. <span class="m">46</span> Kaj li aĉetis tolaĵon, kaj deprenis lin kaj envolvis lin en la tolaĵo, kaj metis lin en tombon, kiu estis elhakita el ŝtonego; kaj li alrulis ŝtonon al la enirejo de la tombo. <span class="m">47</span> Kaj <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>, kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de <span class="nomo" lang="und" title="Ne-Esperanta nomo. Lingvo: nespecifita">Joses</span>, vidis, kien oni metis lin.</p>

 </div>

 <div class="chapitro"> <h4>16</h4> <p id="az356"><span class="m">1</span> Kaj kiam la sabato jam pasis, <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>, kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de Jakobo, kaj <span class="nomo" lang="und" title="Ne-Esperanta nomo. Lingvo: nespecifita">Salome</span> aĉetis aromaĵojn, por ke ili iru kaj ŝmiru lin. <span class="m">2</span> Kaj tre frue en la unua tago de la semajno ili venis al la tombo, kiam la suno ĵus leviĝis. <span class="m">3</span> Kaj ili diris inter si: Kiu derulos por ni la ŝtonon de la enirejo de la tombo? <span class="m">4</span> kaj suprenrigardante, ili vidis, ke la ŝtono estas derulita; ĉar ĝi estis tre granda. <span class="m">5</span> Kaj enirinte en la tombon, ili vidis junulon sidantan ĉe la dekstra flanko, vestitan per blanka robo; kaj ili miregis. <span class="m">6</span> Sed li diris al ili: Ne miregu; vi serĉas Jesuon, la Nazaretanon, la krucumitan: li leviĝis; li ne estas ĉi tie; jen la loko, kien oni metis lin! <span class="m">7</span> Sed iru, diru al liaj disĉiploj kaj al Petro: Li iras antaŭ vi en Galileon; tie vi vidos lin, kiel li diris al vi. <span class="m">8</span> Kaj elirinte, ili forkuris de la tombo, ĉar tremado kaj konfuziĝo posedis ilin; kaj ili diris nenion al iu, ĉar ili timis.</p>

 <p id="az357"><span class="m">9</span> Sed leviĝinte frue en la unua tago de la semajno, li aperis unue al <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>, el kiu li elpelis sep demonojn. <span class="m">10</span> Ŝi iris, kaj sciigis ĝin al la homoj, kiuj estis kun li, dum ili malĝojis kaj ploris. <span class="m">11</span> Kaj aŭdinte, ke li vivas kaj estas vidita de ŝi, ili ne kredis.</p>

 <p id="az358"><span class="m">12</span> Kaj post tio li aperis sub alia formo al du el ili, dum ili piediris en la kamparon. <span class="m">13</span> Kaj foririnte, ili sciigis al la aliaj, kaj ankaŭ ili ne kredis.</p>

 <p id="az359"><span class="m">14</span> Poste li aperis al la dek unu, dum ili sidis ĉe manĝo, kaj riproĉis ilian nekredemon kaj korobstinon, ĉar ili ne kredis tiujn, kiuj vidis lin leviĝintan. <span class="m">15</span> Kaj li diris al ili: Iru en la tutan mondon, kaj prediku la evangelion al ĉiu kreitaĵo. <span class="m">16</span> Kiu kredos kaj estos baptita, tiu estos savita; sed kiu ne kredos, tiu estos kondamnita. <span class="m">17</span> Kaj jenaj signoj sekvos la kredantojn: en mia nomo ili elpelos demonojn; ili parolos per lingvoj; <span class="m">18</span> ili prenos en manojn serpentojn, kaj se ili trinkos ion mortigan, ĝi neniel difektos ilin; sur malsanulojn ili metos la manojn, kaj ili saniĝos.</p>

 <p id="az360"><span class="m">19</span> Tiam la Sinjoro Jesuo, post kiam li parolis al ili, estis ricevita supren en la ĉielon, kaj sidiĝis dekstre de Dio. <span class="m">20</span> Kaj elirinte, ili predikis ĉie, kaj la Sinjoro laboris kun ili kaj fortikigis la vorton per la signoj, kiuj sekvis. Amen.</p>

 </div>

 </div>

 <div class="libro" id="ntlibro3"> <h3 id="az361">LA EVANGELIO LAŬ <em>SANKTA LUKO</em> </h3> <div class="chapitro"> <h4>1</h4> <p id="az362"><span class="m">1</span> Ĉar multaj jam entreprenis aranĝi historion pri la faktoj, kiuj estas konstatitaj inter ni, <span class="m">2</span> kiel ilin transdonis al ni tiuj, kiuj de la komenco vidis mem kaj estis administrantoj de la vorto, <span class="m">3</span> ŝajnis bone ankaŭ al mi, esplorinta ĉion atente de la komenco, skribi en ordo al vi, plej eminenta Teofilo, <span class="m">4</span> por ke vi povu scii la certecon pri la aferoj, pri kiuj vi estas instruita.</p>

 <p id="az363"><span class="m">5</span> En la tagoj de Herodo, reĝo de Judujo, estis pastro nomata <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>, el la deĵora grupo de <span class="nomo" lang="und" title="Ne-Esperanta nomo. Lingvo: nespecifita">Abija</span>; kaj li havis edzinon el la filinoj de <span class="nomo" lang="und" title="Ne-Esperanta nomo. Lingvo: nespecifita">Aaron</span>, kaj ŝia nomo estis Elizabeto. <span class="m">6</span> Kaj ambaŭ estis justaj antaŭ Dio, irantaj laŭ ĉiuj ordonoj kaj instruoj de la Eternulo sen riproĉo. <span class="m">7</span> Kaj ili ne havis infanon, ĉar Elizabeto estis senfrukta, kaj ili ambaŭ estis en profunda aĝo.</p>

 <p id="az364"><span class="m">8</span> Kaj dum li plenumis sian pastradon antaŭ Dio en la vico de sia grupo, <span class="m">9</span> laŭ la kutimo de la pastra ofico estis lia loto eniri en la sanktejon de la Eternulo kaj incensadi. <span class="m">10</span> Kaj la tuta amaso de la popolo preĝis ekstere dum la horo de la incensado. <span class="m">11</span> Kaj aperis antaŭ li anĝelo de la Eternulo, staranta dekstre de la altaro de incensado. <span class="m">12</span> Kaj <span class="nomo" lang="und" title="Ne-Esperanta nomo. Lingvo: nespecifita">Zeĥarja</span> maltrankviliĝis, kiam li vidis lin, kaj sur lin falis timo. <span class="m">13</span> Sed la anĝelo diris al li: Ne timu, <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>; ĉar via preĝo estas aŭdita, kaj via edzino Elizabeto naskos al vi filon, kaj vi donos al li la nomon Johano. <span class="m">14</span> Kaj vi havos ĝojon kaj feliĉon, kaj multaj ĝojos pro lia naskiĝo. <span class="m">15</span> Ĉar li estos granda antaŭ la Sinjoro, kaj li ne trinkos vinon nek ebriigaĵon; kaj li estos plena de la Sankta Spirito jam de la ventro de sia patrino. <span class="m">16</span> Kaj multajn el la filoj de <span class="nomo" lang="und" title="Ne-Esperanta nomo. Lingvo: nespecifita">Izrael</span> li turnos al la Eternulo, ilia Dio. <span class="m">17</span> Kaj li iros antaŭ Lia vizaĝo en la spirito kaj potenco de <span class="nomo" lang="und" title="Ne-Esperanta nomo. Lingvo: nespecifita">Elija</span>, por turni la korojn de la patroj al la infanoj kaj la malobeemajn al la saĝeco de la justuloj, por pretigi por la Sinjoro popolon preparitan. <span class="m">18</span> Kaj <span class="nomo" lang="und" title="Ne-Esperanta nomo. Lingvo: nespecifita">Zeĥarja</span> diris al la anĝelo: Per kio mi scios tion? ĉar mi estas maljunulo, kaj mia edzino havas profundan aĝon. <span class="m">19</span> Kaj la anĝelo responde diris al li: Mi estas <span class="nomo" lang="und" title="Ne-Esperanta nomo. Lingvo: nespecifita">Gabriel</span>, kiu staras antaŭ Dio; kaj mi estas sendita, por paroli al vi kaj fari al vi tiun bonan sciigon. <span class="m">20</span> Kaj jen vi silentos kaj estos ne kapabla paroli, ĝis la tago, kiam tio okazos, ĉar vi ne kredis miajn vortojn, kiuj plenumiĝos siatempe. <span class="m">21</span> Kaj la popolo atendis Zeĥarjan, kaj miris pro lia restado en la sanktejo. <span class="m">22</span> Kaj kiam li elvenis, li ne povis paroli al ili; kaj ili eksciis, ke li vidis vizion en la sanktejo; kaj li faradis signojn al ili, kaj restis muta. <span class="m">23</span> Kaj kiam finiĝis la tagoj de lia pastrado, li foriris en sian domon.</p>

 <p id="az365"><span class="m">24</span> Kaj post tiuj tagoj lia edzino Elizabeto gravediĝis, kaj kaŝis sin kvin monatojn, dirante: <span class="m">25</span> Tiamaniere agis la Eternulo rilate al mi en la tagoj, kiam Li favore rigardis min, por forpreni mian riproĉon inter homoj.</p>

 <p id="az366"><span class="m">26</span> Kaj en la sesa monato la anĝelo <span class="nomo" lang="und" title="Ne-Esperanta nomo. Lingvo: nespecifita">Gabriel</span> estis sendita de Dio en urbon de Galileo, nomatan <span class="nomo" lang="und" title="Ne-Esperanta nomo. Lingvo: nespecifita">Nazaret</span>, <span class="m">27</span> al virgulino fianĉinigita kun viro, kies nomo estis <span class="nomo" lang="und" title="Ne-Esperanta nomo. Lingvo: nespecifita">Jozef</span>, el la domo de <span class="nomo" lang="und" title="Ne-Esperanta nomo. Lingvo: nespecifita">David</span>; kaj la nomo de la virgulino estis <span class="nomo" lang="und" title="Ne-Esperanta nomo. Lingvo: nespecifita">Maria</span>. <span class="m">28</span> Kaj li venis al ŝi, kaj diris: Saluton al vi la grace favorita, la Eternulo estas kun vi. <span class="m">29</span> Sed ŝi tre maltrankviliĝis ĉe tiu diro, kaj konsideris, kia povas esti tiu saluto. <span class="m">30</span> Kaj la anĝelo diris al ŝi: Ne timu, <span class="nomo" lang="und" title="Ne-Esperanta nomo. Lingvo: nespecifita">Maria</span>; ĉar vi trovis gracon antaŭ Dio. <span class="m">31</span> Kaj jen vi gravediĝos en via ventro kaj naskos filon, kaj vi nomos lin JESUO. <span class="m">32</span> Li estos granda, kaj estos nomata Filo de la Plejaltulo; kaj Dio, la Eternulo, donos al li la tronon de lia patro <span class="nomo" lang="und" title="Ne-Esperanta nomo. Lingvo: nespecifita">David</span>; <span class="m">33</span> kaj li reĝos super la domo de <span class="nomo" lang="und" title="Ne-Esperanta nomo. Lingvo: nespecifita">Jakob</span> eterne, kaj lia regno ne havos finon. <span class="m">34</span> Kaj <span class="nomo" lang="und" title="Ne-Esperanta nomo. Lingvo: nespecifita">Maria</span> diris al la anĝelo: Kiel estos tio, ĉar mi ne konas viron? <span class="m">35</span> Kaj la anĝelo responde diris al ŝi: La Sankta Spirito venos sur vin, kaj la potenco de la Plejaltulo superombros vin; pro kio ankaŭ la naskotaĵo estos nomata sankta, la Filo de Dio. <span class="m">36</span> Kaj jen via parencino Elizabeto ankaŭ gravediĝis je filo en sia maljuneco, kaj la nuna monato estas la sesa por ŝi, kiun oni nomis senfrukta. <span class="m">37</span> Ĉar ĉe Dio nenio estas neebla. <span class="m">38</span> Kaj <span class="nomo" lang="und" title="Ne-Esperanta nomo. Lingvo: nespecifita">Maria</span> diris: Jen la sklavino de la Eternulo; estu al mi laŭ via diro. Kaj la anĝelo foriris de ŝi.</p>

 <p id="az367"><span class="m">39</span> Kaj en tiuj tagoj <span class="nomo" lang="und" title="Ne-Esperanta nomo. Lingvo: nespecifita">Maria</span> leviĝis kaj senprokraste vojaĝis en la montan regionon, en urbon de Judujo; <span class="m">40</span> kaj enirinte en la domon de <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>, ŝi salutis Elizabeton. <span class="m">41</span> Kaj kiam Elizabeto aŭdis la saluton de <span class="nomo" lang="und" title="Ne-Esperanta nomo. Lingvo: nespecifita">Maria</span>, la infaneto eksaltis en ŝia ventro; kaj Elizabeto pleniĝis de la Sankta Spirito, <span class="m">42</span> kaj ŝi levis sian voĉon per laŭta krio, kaj diris: Benata vi estas inter virinoj, kaj benata estas la frukto de via ventro. <span class="m">43</span> Kaj pro kio okazas al mi ĉi tio, ke la patrino de mia Sinjoro venas al mi? <span class="m">44</span> Ĉar jen kiam la voĉo de via saluto venis en miajn orelojn, la infaneto ĝoje eksaltis en mia ventro. <span class="m">45</span> Kaj feliĉa estas ŝi, kiu kredis, ĉar plenumiĝos tio, kio estas dirita al ŝi de la Eternulo. <span class="m">46</span> Kaj <span class="nomo" lang="und" title="Ne-Esperanta nomo. Lingvo: nespecifita">Maria</span> diris:</p>

 <p id="az368">Mia animo altigas la Eternulon,<br> <span class="m">47</span> Kaj mia spirito ĝojis en Dio, mia Savanto,<br> <span class="m">48</span> Ĉar Li rigardis la humilecon de Sia sklavino;<br> Ĉar jen de nun ĉiuj generacioj nomos min feliĉa.<br> <span class="m">49</span> Ĉar la Potenculo faris al mi grandaĵojn,<br> Kaj sankta estas Lia nomo.<br> <span class="m">50</span> Kaj Lia boneco estas por ĉiuj generacioj<br> Al tiuj, kiuj Lin timas.<br> <span class="m">51</span> Li montris forton per Sia brako,<br> Li dispelis fierulojn en la penso de ilia koro.<br> <span class="m">52</span> Li malaltigis potenculojn de iliaj tronoj,<br> Kaj Li altigis humilulojn.<br> <span class="m">53</span> Malsatulojn Li plenigis per bonaĵo,<br> Kaj riĉulojn Li forsendis malplenaj.<br> <span class="m">54</span> Li helpis Sian servanton <span class="nomo" lang="und" title="Ne-Esperanta nomo. Lingvo: nespecifita">Izrael</span>,<br> Memorante Sian korfavoron.<br> <span class="m">55</span> Kiel Li parolis al niaj patroj,<br> Al <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj al lia idaro eterne.</p>

 <p id="az386"><span class="m">56</span> Kaj <span class="nomo" lang="und" title="Ne-Esperanta nomo. Lingvo: nespecifita">Maria</span> loĝis ĉi ŝi tri monatojn, kaj reiris al sia domo.</p>

 <p id="az387"><span class="m">57</span> Kaj venis por Elizabeto la tempo, en kiu ŝi devis naski; kaj ŝi naskis filon. <span class="m">58</span> Kaj ŝiaj najbaroj kaj ŝiaj parencoj aŭdis, ke la Eternulo pligrandigis Sian bonecon al ŝi; kaj ili ĝojis kun ŝi. <span class="m">59</span> Kaj en la oka tago oni venis, por cirkumcidi la infaneton; kaj ili eknomis lin <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>, laŭ la nomo de lia patro. <span class="m">60</span> Kaj lia patrino responde diris: Tute ne; sed li estos nomata Johano. <span class="m">61</span> Kaj ili diris al ŝi: El via parencaro estas neniu, kiu estas nomata per tiu nomo. <span class="m">62</span> Kaj ili faris signojn al lia patro pri tio, kiel li volas, ke li estu nomata. <span class="m">63</span> Kaj li petis tabuleton, kaj skribis jene: Lia nomo estas Johano. Kaj ĉiuj miris. <span class="m">64</span> Kaj tuj lia buŝo malfermiĝis, kaj lia lango liberiĝis; kaj li parolis, glorante Dion. <span class="m">65</span> Kaj timo venis sur ĉiujn, kiuj loĝis ĉirkaŭ ili, kaj tra la tuta monta regiono de Judujo disvastiĝis rakonto pri ĉio tio. <span class="m">66</span> Kaj ĉiuj aŭdantoj konservis tion en sia koro, dirante: Kia do estos ĉi tiu knabeto? Ĉar la mano de la Eternulo estis kun li.</p>

 <p id="az388"><span class="m">67</span> Kaj lia patro <span class="nomo" lang="und" title="Ne-Esperanta nomo. Lingvo: nespecifita">Zeĥarja</span> pleniĝis de la Sankta Spirito, kaj profetis, dirante:</p>

 <p id="az389"><span class="m">68</span> Benata estu la Eternulo, la Dio de <span class="nomo" lang="und" title="Ne-Esperanta nomo. Lingvo: nespecifita">Izrael</span>,<br> Ĉar Li vizitis Sian popolon kaj faris por ili elaĉeton,<br> <span class="m">69</span> Kaj levis kornon de savo por ni<br> En la domo de Sia servanto <span class="nomo" lang="und" title="Ne-Esperanta nomo. Lingvo: nespecifita">David</span>,<br> <span class="m">70</span> Kiel Li parolis per la buŝo de Siaj sanktaj profetoj, de post la komenco de la mondo,<br> <span class="m">71</span> Savadon el niaj malamikoj kaj el la mano de ĉiuj niaj malamantoj;<br> <span class="m">72</span> Por montri Sian bonecon ĉe niaj patroj,<br> Kaj por memori Sian sanktan interligon;<br> <span class="m">73</span> La ĵuron, kiun Li ĵuris al nia patro <span class="nomo" lang="und" title="Ne-Esperanta nomo. Lingvo: nespecifita">Abraham</span>;<br> <span class="m">74</span> Ke Li donos al ni, ke, liberigite el la mano de niaj malamikoj,<br> Ni servu Lin sentime,<br> <span class="m">75</span> En sankteco kaj justeco antaŭ Li ĉiujn niajn tagojn.<br> <span class="m">76</span> Kaj vi, infano, estos nomata profeto de la Plejaltulo,<br> Ĉar vi iros antaŭ la vizaĝo de la Sinjoro, por pretigi liajn vojojn,<br> <span class="m">77</span> Por doni al lia popolo scion de savo<br> En la pardonado de iliaj pekoj,<br> <span class="m">78</span> Pro la kompata koro de nia Dio,<br> Per kiu nin vizitis la sunleviĝo de supre,<br> <span class="m">79</span> Por lumi sur tiujn, kiuj sidas en mallumo kaj en la ombro de morto,<br> Por gvidi niajn piedojn en la vojojn de paco.</p>

 <p id="az409"><span class="m">80</span> Kaj kreskis la infano kaj fortiĝis en spirito, kaj estis en la dezertoj ĝis la tago de sia ekmontriĝo al <span class="nomo" lang="und" title="Ne-Esperanta nomo. Lingvo: nespecifita">Izrael</span>.</p>

 </div>

 <div class="chapitro"> <h4>2</h4> <p id="az410"><span class="m">1</span> Kaj en tiuj tagoj eliris dekreto de Cezaro Aŭgusto, ke la tuta mondo estu registrita. <span class="m">2</span> Ĉi tiu estis la unua registrado, farita, kiam Kirenio estis reganto de Sirio. <span class="m">3</span> Kaj ĉiuj iris, por esti registritaj, ĉiu al sia urbo. <span class="m">4</span> Kaj <span class="nomo" lang="und" title="Ne-Esperanta nomo. Lingvo: nespecifita">Jozef</span> ankaŭ supreniris el Galileo, el la urbo <span class="nomo" lang="und" title="Ne-Esperanta nomo. Lingvo: nespecifita">Nazaret</span>, en Judujon, al la urbo de <span class="nomo" lang="und" title="Ne-Esperanta nomo. Lingvo: nespecifita">David</span>, kiu estas nomata <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span>, ĉar li estis el la domo kaj familio de <span class="nomo" lang="und" title="Ne-Esperanta nomo. Lingvo: nespecifita">David</span>, <span class="m">5</span> por esti registrita kun sia fianĉino <span class="nomo" lang="und" title="Ne-Esperanta nomo. Lingvo: nespecifita">Maria</span>, kiu estis graveda. <span class="m">6</span> Kaj dum ili estis tie, venis la tagoj por ŝia akuŝo. <span class="m">7</span> Kaj ŝi naskis sian unuan filon, kaj ŝi ĉirkaŭvindis lin kaj kuŝigis lin en staltrogon, ĉar ne estis loko por ili en la gastejo.</p>

 <p id="az411"><span class="m">8</span> Kaj en tiu sama regiono estis paŝtistoj, kiuj kamploĝis kaj nokte gardis sian gregon. <span class="m">9</span> Kaj anĝelo de la Eternulo alstaris apud ili, kaj la gloro de la Eternulo brilis ĉirkaŭ ili, kaj ili timis per granda timo. <span class="m">10</span> Kaj la anĝelo diris al ili: Ne timu; ĉar jen mi venigas al vi bonan sciigon de granda ĝojo, kiu estos al la tuta popolo; <span class="m">11</span> ĉar hodiaŭ estas naskita por vi, en la urbo de <span class="nomo" lang="und" title="Ne-Esperanta nomo. Lingvo: nespecifita">David</span>, Savanto, kiu estas Kristo, la Sinjoro. <span class="m">12</span> Kaj jen la signo por vi: vi trovos infaneton, ĉirkaŭvinditan kaj kuŝantan en staltrogo. <span class="m">13</span> Kaj subite estis kun la anĝelo amaso de la ĉiela armeo, laŭdante Dion, kaj dirante:</p>

 <p id="az412"><span class="m">14</span> Gloro al Dio en la supera alto,<br> Kaj sur la tero paco, inter homoj Difavoro.</p>

 <p id="az414"><span class="m">15</span> Kaj kiam la anĝeloj foriris de ili en la ĉielon, la paŝtistoj diris unu al alia: Ni jam iru ĝis <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span>, kaj vidu ĉi tiun okazintaĵon, kiun la Eternulo sciigis al ni. <span class="m">16</span> Kaj rapidante, ili iris, kaj trovis <span class="nomo" lang="und" title="Ne-Esperanta nomo. Lingvo: nespecifita">Maria</span>n kaj Jozefon, kaj la infaneton kuŝantan en la staltrogo. <span class="m">17</span> Kaj tion vidinte, ili sciigis pri la diro, kiu estis parolita al ili pri ĉi tiu infano. <span class="m">18</span> Kaj ĉiuj aŭdintoj miris pri tio, kion rakontis al ili la paŝtistoj. <span class="m">19</span> Sed <span class="nomo" lang="und" title="Ne-Esperanta nomo. Lingvo: nespecifita">Maria</span> konservis ĉiujn tiujn dirojn kaj pripensis ilin en sia koro. <span class="m">20</span> Kaj la paŝtistoj revenis, glorante kaj laŭdante Dion pri ĉio, kion ili aŭdis kaj vidis, kiel estis parolite al ili.</p>

 <p id="az415"><span class="m">21</span> Kaj kiam jam pasis ok tagoj por cirkumcidi lin, oni donis al li la nomon JESUO, kiel li estis nomita de la anĝelo, antaŭ ol li estis en la ventro. <span class="m">22</span> Kaj kiam finiĝis la tagoj de ilia purigado laŭ la leĝo de Moseo, ili alportis lin al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, por prezenti lin al la Eternulo, <span class="m">23</span> kiel estas skribite en la leĝo de la Eternulo: Ĉiu virseksulo, kiu malfermas la uteron, estu dediĉita al la Eternulo; <span class="m">24</span> kaj por alporti oferon laŭ tio, kio estas dirita en la leĝo de la Eternulo: Paron da turtoj, aŭ du kolombidojn. <span class="m">25</span> Kaj jen en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> estis viro, kies nomo estis <span class="nomo" lang="und" title="Ne-Esperanta nomo. Lingvo: nespecifita">Simeon</span>, kaj ĉi tiu estis justa kaj pia, atendanta la konsoladon de <span class="nomo" lang="und" title="Ne-Esperanta nomo. Lingvo: nespecifita">Izrael</span>; kaj la Sankta Spirito estis kun li. <span class="m">26</span> Kaj estis montrite al li de la Sankta Spirito, ke li ne mortos, ĝis li vidos la Kriston de la Eternulo. <span class="m">27</span> Kaj li venis per la Spirito en la templon; kaj kiam la gepatroj enportis la infanon Jesuo, por fari pri li laŭ la kutimo de la leĝo, <span class="m">28</span> tiam li ricevis lin en siajn brakojn, kaj benis Dion, dirante:</p>

 <p id="az416"><span class="m">29</span> Nun, ho Eternulo, Vi ellasas Vian servanton,<br> Laŭ Via vorto, en paco,<br> <span class="m">30</span> Ĉar miaj okuloj vidis Vian savon,<br> <span class="m">31</span> Kiun Vi preparis antaŭ la vizaĝo de ĉiuj popoloj,<br> <span class="m">32</span> Lumon por malkaŝo al la gentoj,<br> Kaj gloron de Via popolo <span class="nomo" lang="und" title="Ne-Esperanta nomo. Lingvo: nespecifita">Izrael</span>.</p>

 <p id="az422"><span class="m">33</span> Kaj lia patro kaj lia patrino miris pri tio, kio estis parolita pri li; <span class="m">34</span> kaj <span class="nomo" lang="und" title="Ne-Esperanta nomo. Lingvo: nespecifita">Simeon</span> ilin benis, kaj diris al <span class="nomo" lang="und" title="Ne-Esperanta nomo. Lingvo: nespecifita">Maria</span>, lia patrino: Jen ĉi tiu estas metita por la falo kaj leviĝo de multaj en <span class="nomo" lang="und" title="Ne-Esperanta nomo. Lingvo: nespecifita">Izrael</span>, kaj por signo kontraŭparolata; <span class="m">35</span> kaj ankaŭ vian animon glavo trapasos; por ke la pensoj de multaj koroj malkaŝiĝu. <span class="m">36</span> Kaj estis unu profetino, <span class="nomo" lang="und" title="Ne-Esperanta nomo. Lingvo: nespecifita">Anna</span>, filino de <span class="nomo" lang="und" title="Ne-Esperanta nomo. Lingvo: nespecifita">Fanuel</span>, el la tribo de <span class="nomo" lang="und" title="Ne-Esperanta nomo. Lingvo: nespecifita">Aŝer</span> (ŝi estis grandaĝa, loĝinte sep jarojn kun sia edzo de post sia virgeco, <span class="m">37</span> kaj estinte vidvino okdek kvar jarojn), kiu neniam foriris el la templo, adorante per fastoj kaj preĝoj nokte kaj tage. <span class="m">38</span> Kaj alveninte ĝuste en tiu horo, ŝi dankis Dion, kaj parolis pri li al ĉiuj, kiuj atendadis la elaĉeton de <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">39</span> Kaj kiam ili jam faris ĉion, konforme al la leĝo de la Eternulo, ili revenis en Galileon, al sia urbo <span class="nomo" lang="und" title="Ne-Esperanta nomo. Lingvo: nespecifita">Nazaret</span>.</p>

 <p id="az423"><span class="m">40</span> Kaj la infano kreskadis kaj fortiĝis, pleniĝante de saĝeco; kaj la graco de Dio estis sur li.</p>

 <p id="az424"><span class="m">41</span> Kaj liaj gepatroj iris ĉiujare al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> ĉe la Paska festo. <span class="m">42</span> Kaj kiam li estis dekdujara, ili supreniris laŭ la kutimo de la festo; <span class="m">43</span> kaj kiam ili jam pasigis la tagojn, ĉe ilia returniĝo la knabo Jesuo restis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj liaj gepatroj tion ne sciis; <span class="m">44</span> sed supozante, ke li estas en la karavano, ili iris tagan vojaĝon, kaj serĉis lin inter siaj parencoj kaj konatoj; <span class="m">45</span> kaj ne trovinte lin, ili reiris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, serĉante lin. <span class="m">46</span> Kaj post tri tagoj ili trovis lin en la templo, kie li sidis meze de la instruistoj, aŭskultante ilin kaj metante al ili demandojn; <span class="m">47</span> kaj ĉiuj, kiuj aŭdis lin, miregis pro lia kompreno kaj liaj respondoj. <span class="m">48</span> Kaj ili miris, vidante lin, kaj lia patrino diris al li: Filo, kial vi tiel agis kontraŭ ni? jen via patro kaj mi serĉis vin kun malĝojo. <span class="m">49</span> Kaj li diris al ili: Kial vi serĉis min? ĉu vi ne sciis, ke mi devas esti en la domo de mia Patro? <span class="m">50</span> Kaj ili ne komprenis la diron, kiun li parolis al ili. <span class="m">51</span> Kaj li malsupreniris kun ili, kaj venis en Nazareton, kaj li estis obeema al ili; kaj lia patrino konservis ĉiujn tiujn dirojn en sia koro.</p>

 <p id="az425"><span class="m">52</span> Kaj Jesuo progresis en saĝeco kaj staturo, kaj en graco ĉe Dio kaj homoj.</p>

 </div>

 <div class="chapitro"> <h4>3</h4> <p id="az426"><span class="m">1</span> En la dek-kvina jaro de la regado de Tiberio Cezaro, kiam Pontio Pilato estis provincestro de Judujo, kaj Herodo estis tetrarĥo de Galileo, kaj lia frato Filipo tetrarĥo de la regiono <span class="nomo" lang="und" title="Ne-Esperanta nomo. Lingvo: nespecifita">Iturea</span> kaj <span class="nomo" lang="und" title="Ne-Esperanta nomo. Lingvo: nespecifita">Traĥonitis</span>, kaj Lisanio tetrarĥo de <span class="nomo" lang="und" title="Ne-Esperanta nomo. Lingvo: nespecifita">Abilene</span>, <span class="m">2</span> dum la ĉefpastreco de <span class="nomo" lang="und" title="Ne-Esperanta nomo. Lingvo: nespecifita">Anas</span> kaj <span class="nomo" lang="und" title="Ne-Esperanta nomo. Lingvo: nespecifita">Kajafas</span>, venis la vorto de Dio al Johano, filo de <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>, en la dezerto. <span class="m">3</span> Kaj li venis en la tutan regionon ĉirkaŭ <span class="nomo" lang="und" title="Ne-Esperanta nomo. Lingvo: nespecifita">Jordan</span>, predikante la bapton de pento por la pardonado de pekoj, <span class="m">4</span> kiel estas skribite en la libro de la vortoj de la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>:</p>

 <p id="az427">Voĉo de krianto en la dezerto:<br> Pretigu la vojon de la Eternulo,<br> Rektigu Liajn irejojn.<br> <span class="m">5</span> Ĉiu valo leviĝos,<br> Kaj ĉiu monto kaj monteto malaltiĝos,<br> Kaj la malebenaĵo fariĝos ebenaĵo,<br> Kaj la malglataj vojoj glatiĝos;<br> <span class="m">6</span> Kaj ĉiu karno vidos la savon de Dio.</p>

 <p id="az435"><span class="m">7</span> Li do diris al la homamasoj, kiuj eliris, por esti baptitaj de li: Ho vipuridoj! kiu vin avertis forkuri de la venonta kolero? <span class="m">8</span> Donu do fruktojn taŭgajn por pento. Kaj ne komencu diri en vi: Ni havas Abrahamon kiel patron; ĉar mi diras al vi, ke Dio povas el ĉi tiuj ŝtonoj starigi idojn al <span class="nomo" lang="und" title="Ne-Esperanta nomo. Lingvo: nespecifita">Abraham</span>. <span class="m">9</span> Kaj la hakilo jam kuŝas ĉe la radiko de la arboj; tial ĉiu arbo, kiu ne donas bonan frukton, estas dehakata, kaj ĵetata en fajron. <span class="m">10</span> Kaj la homamasoj lin demandis, dirante: Kion do ni faru? <span class="m">11</span> Kaj responde li diris al ili: Kiu havas du tunikojn, tiu donu al la nehavanto; kaj kiu havas manĝaĵon, tiu faru tiel same. <span class="m">12</span> Venis ankaŭ impostistoj, por esti baptitaj, kaj ili diris al li: Majstro, kion ni faru? <span class="m">13</span> Kaj li diris al ili: Ne postulu pli multe, ol estas ordonite. <span class="m">14</span> Kaj ankaŭ soldatoj lin demandis, dirante: Kaj kion ni faru? Kaj li diris al ili: Ne perfortu iun, nek maljuste ion postulu, kaj estu kontentaj je via salajro.</p>

 <p id="az436"><span class="m">15</span> Kaj kiam la popolo atendis, kaj ĉiuj diskutis en siaj koroj pri Johano, ĉu eble li estas la Kristo, <span class="m">16</span> Johano respondis al ĉiuj, dirante: Mi ja vin baptas per akvo, sed venas tiu, kiu estas pli potenca ol mi; la rimenon de liaj ŝuoj mi ne estas inda malligi; li vin baptos per la Sankta Spirito kaj per fajro; <span class="m">17</span> lia ventumilo estas en lia mano, por ke li elpurigu sian draŝejon, kaj kolektu la tritikon en sian grenejon; sed la grenventumaĵon li bruligos per fajro neestingebla.</p>

 <p id="az437"><span class="m">18</span> Kaj per multaj aliaj konsiloj li evangeliis al la popolo. <span class="m">19</span> Sed Herodo, la tetrarĥo, riproĉite de li pri Herodias, la edzino de lia frato, kaj pri ĉiuj malbonaĵoj, kiujn Herodo faris, <span class="m">20</span> aldonis al ĉio ankaŭ ĉi tion, ke li enŝlosis Johanon en malliberejo.</p>

 <p id="az438"><span class="m">21</span> Kaj kiam la tuta popolo estis baptata, Jesuo ankaŭ estis baptita, kaj dum li preĝis, la ĉielo malfermiĝis, <span class="m">22</span> kaj la Sankta Spirito malsupreniris sur lin en korpa aspekto kiel kolombo; kaj venis voĉo el la ĉielo: Vi estas Mia Filo, la amata; en vi Mi havas plezuron.</p>

 <p id="az439"><span class="m">23</span> Kaj Jesuo mem, komencante, havis ĉirkaŭ tridek jarojn, estante filo (kiel oni supozis) de <span class="nomo" lang="und" title="Ne-Esperanta nomo. Lingvo: nespecifita">Jozef</span>, de Eli, <span class="m">24</span> de <span class="nomo" lang="und" title="Ne-Esperanta nomo. Lingvo: nespecifita">Mattat</span>, de <span class="nomo" lang="und" title="Ne-Esperanta nomo. Lingvo: nespecifita">Levi</span>, de <span class="nomo" lang="und" title="Ne-Esperanta nomo. Lingvo: nespecifita">Melĥi</span>, de <span class="nomo" lang="und" title="Ne-Esperanta nomo. Lingvo: nespecifita">Janaj</span>, de <span class="nomo" lang="und" title="Ne-Esperanta nomo. Lingvo: nespecifita">Jozef</span>, <span class="m">25</span> de <span class="nomo" lang="und" title="Ne-Esperanta nomo. Lingvo: nespecifita">Matatias</span>, de <span class="nomo" lang="und" title="Ne-Esperanta nomo. Lingvo: nespecifita">Amos</span>, de <span class="nomo" lang="und" title="Ne-Esperanta nomo. Lingvo: nespecifita">Naĥum</span>, de <span class="nomo" lang="und" title="Ne-Esperanta nomo. Lingvo: nespecifita">Esli</span>, de <span class="nomo" lang="und" title="Ne-Esperanta nomo. Lingvo: nespecifita">Nagaj</span>, <span class="m">26</span> de <span class="nomo" lang="und" title="Ne-Esperanta nomo. Lingvo: nespecifita">Maat</span>, de <span class="nomo" lang="und" title="Ne-Esperanta nomo. Lingvo: nespecifita">Matatias</span>, de <span class="nomo" lang="und" title="Ne-Esperanta nomo. Lingvo: nespecifita">Semein</span>, de <span class="nomo" lang="und" title="Ne-Esperanta nomo. Lingvo: nespecifita">Jozef</span>, de <span class="nomo" lang="und" title="Ne-Esperanta nomo. Lingvo: nespecifita">Joda</span>, <span class="m">27</span> de <span class="nomo" lang="und" title="Ne-Esperanta nomo. Lingvo: nespecifita">Joĥanan</span>, de <span class="nomo" lang="und" title="Ne-Esperanta nomo. Lingvo: nespecifita">Resa</span>, de <span class="nomo" lang="und" title="Ne-Esperanta nomo. Lingvo: nespecifita">Zerubabel</span>, de <span class="nomo" lang="und" title="Ne-Esperanta nomo. Lingvo: nespecifita">Ŝealtiel</span>, de <span class="nomo" lang="und" title="Ne-Esperanta nomo. Lingvo: nespecifita">Neri</span>, <span class="m">28</span> de <span class="nomo" lang="und" title="Ne-Esperanta nomo. Lingvo: nespecifita">Melĥi</span>, de <span class="nomo" lang="und" title="Ne-Esperanta nomo. Lingvo: nespecifita">Adi</span>, de <span class="nomo" lang="und" title="Ne-Esperanta nomo. Lingvo: nespecifita">Kosam</span>, de <span class="nomo" lang="und" title="Ne-Esperanta nomo. Lingvo: nespecifita">Elmodam</span>, de <span class="nomo" lang="und" title="Ne-Esperanta nomo. Lingvo: nespecifita">Er</span>, <span class="m">29</span> de <span class="nomo" lang="und" title="Ne-Esperanta nomo. Lingvo: nespecifita">Jesu</span>, de <span class="nomo" lang="und" title="Ne-Esperanta nomo. Lingvo: nespecifita">Eliezer</span>, de <span class="nomo" lang="und" title="Ne-Esperanta nomo. Lingvo: nespecifita">Jorim</span>, de <span class="nomo" lang="und" title="Ne-Esperanta nomo. Lingvo: nespecifita">Mattat</span>, de <span class="nomo" lang="und" title="Ne-Esperanta nomo. Lingvo: nespecifita">Levi</span>, <span class="m">30</span> de <span class="nomo" lang="und" title="Ne-Esperanta nomo. Lingvo: nespecifita">Simeon</span>, de <span class="nomo" lang="und" title="Ne-Esperanta nomo. Lingvo: nespecifita">Jehuda</span>, de <span class="nomo" lang="und" title="Ne-Esperanta nomo. Lingvo: nespecifita">Jozef</span>, de <span class="nomo" lang="und" title="Ne-Esperanta nomo. Lingvo: nespecifita">Jonam</span>, de <span class="nomo" lang="und" title="Ne-Esperanta nomo. Lingvo: nespecifita">Eljakim</span>, <span class="m">31</span> de <span class="nomo" lang="und" title="Ne-Esperanta nomo. Lingvo: nespecifita">Melea</span>, de <span class="nomo" lang="und" title="Ne-Esperanta nomo. Lingvo: nespecifita">Mena</span>, de <span class="nomo" lang="und" title="Ne-Esperanta nomo. Lingvo: nespecifita">Matata</span>, de <span class="nomo" lang="und" title="Ne-Esperanta nomo. Lingvo: nespecifita">Natan</span>, de <span class="nomo" lang="und" title="Ne-Esperanta nomo. Lingvo: nespecifita">David</span>, <span class="m">32</span> de <span class="nomo" lang="und" title="Ne-Esperanta nomo. Lingvo: nespecifita">Jiŝaj</span>, de <span class="nomo" lang="und" title="Ne-Esperanta nomo. Lingvo: nespecifita">Obed</span>, de <span class="nomo" lang="und" title="Ne-Esperanta nomo. Lingvo: nespecifita">Boaz</span>, de <span class="nomo" lang="und" title="Ne-Esperanta nomo. Lingvo: nespecifita">Salma</span>, de <span class="nomo" lang="und" title="Ne-Esperanta nomo. Lingvo: nespecifita">Naĥŝon</span>, <span class="m">33</span> de <span class="nomo" lang="und" title="Ne-Esperanta nomo. Lingvo: nespecifita">Aminadab</span>, de <span class="nomo" lang="und" title="Ne-Esperanta nomo. Lingvo: nespecifita">Ram</span>, de <span class="nomo" lang="und" title="Ne-Esperanta nomo. Lingvo: nespecifita">Ĥecron</span>, de <span class="nomo" lang="und" title="Ne-Esperanta nomo. Lingvo: nespecifita">Perec</span>, de <span class="nomo" lang="und" title="Ne-Esperanta nomo. Lingvo: nespecifita">Jehuda</span>, <span class="m">34</span> de <span class="nomo" lang="und" title="Ne-Esperanta nomo. Lingvo: nespecifita">Jakob</span>, de <span class="nomo" lang="und" title="Ne-Esperanta nomo. Lingvo: nespecifita">Isaak</span>, de <span class="nomo" lang="und" title="Ne-Esperanta nomo. Lingvo: nespecifita">Abraham</span>, de <span class="nomo" lang="und" title="Ne-Esperanta nomo. Lingvo: nespecifita">Teraĥ</span>, de <span class="nomo" lang="und" title="Ne-Esperanta nomo. Lingvo: nespecifita">Naĥor</span>, <span class="m">35</span> de <span class="nomo" lang="und" title="Ne-Esperanta nomo. Lingvo: nespecifita">Serug</span>, de <span class="nomo" lang="und" title="Ne-Esperanta nomo. Lingvo: nespecifita">Reu</span>, de <span class="nomo" lang="und" title="Ne-Esperanta nomo. Lingvo: nespecifita">Peleg</span>, de <span class="nomo" lang="und" title="Ne-Esperanta nomo. Lingvo: nespecifita">Eber</span>, de <span class="nomo" lang="und" title="Ne-Esperanta nomo. Lingvo: nespecifita">Ŝelaĥ</span>, <span class="m">36</span> de <span class="nomo" lang="und" title="Ne-Esperanta nomo. Lingvo: nespecifita">Kenan</span>, de <span class="nomo" lang="und" title="Ne-Esperanta nomo. Lingvo: nespecifita">Arpaĥŝad</span>, de <span class="nomo" lang="und" title="Ne-Esperanta nomo. Lingvo: nespecifita">Ŝem</span>, de <span class="nomo" lang="und" title="Ne-Esperanta nomo. Lingvo: nespecifita">Noa</span>, de <span class="nomo" lang="und" title="Ne-Esperanta nomo. Lingvo: nespecifita">Lemeĥ</span>, <span class="m">37</span> de <span class="nomo" lang="und" title="Ne-Esperanta nomo. Lingvo: nespecifita">Metuŝelaĥ</span>, de <span class="nomo" lang="und" title="Ne-Esperanta nomo. Lingvo: nespecifita">Ĥanoĥ</span>, de <span class="nomo" lang="und" title="Ne-Esperanta nomo. Lingvo: nespecifita">Jared</span>, de <span class="nomo" lang="und" title="Ne-Esperanta nomo. Lingvo: nespecifita">Mahalalel</span>, de <span class="nomo" lang="und" title="Ne-Esperanta nomo. Lingvo: nespecifita">Kenan</span>, <span class="m">38</span> de <span class="nomo" lang="und" title="Ne-Esperanta nomo. Lingvo: nespecifita">Enoŝ</span>, de <span class="nomo" lang="und" title="Ne-Esperanta nomo. Lingvo: nespecifita">Set</span>, de <span class="nomo" lang="und" title="Ne-Esperanta nomo. Lingvo: nespecifita">Adam</span>, de Dio.</p>

 </div>

 <div class="chapitro"> <h4>4</h4> <p id="az440"><span class="m">1</span> Kaj Jesuo, plena de la Sankta Spirito, revenis de <span class="nomo" lang="und" title="Ne-Esperanta nomo. Lingvo: nespecifita">Jordan</span>, kaj estis kondukata de la Spirito en la dezerton <span class="m">2</span> dum kvardek tagoj, tentate de la diablo. Kaj li manĝis nenion en tiuj tagoj; kaj kiam ili finiĝis, li malsatis. <span class="m">3</span> Kaj la diablo diris al li: Se vi estas Filo de Dio, ordonu al ĉi tiu ŝtono, ke ĝi fariĝu pano. <span class="m">4</span> Kaj Jesuo respondis al li: Estas skribite: Ne per la pano sole vivos homo. <span class="m">5</span> Kaj kondukinte lin supren, li montris al li ĉiujn regnojn de la mondo en momento da tempo. <span class="m">6</span> Kaj la diablo diris al li: Mi donos al vi la tutan ĉi tiun potencon kaj ilian gloron; ĉar ĝi estas transdonita al mi, kaj al kiu ajn mi volas, al tiu mi ĝin donas. <span class="m">7</span> Se do vi adorkliniĝos antaŭ mi, ĉio estos via. <span class="m">8</span> Kaj responde Jesuo diris al li: Estas skribite: Al la Eternulo, via Dio, adorkliniĝu, kaj al Li sola servu. <span class="m">9</span> Kaj li kondukis lin al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj starigis lin sur la tegmenta pinto de la templo, kaj diris al li: Se vi estas Filo de Dio, ĵetu vin de ĉi tie malsupren; <span class="m">10</span> ĉar estas skribite:</p>

 <p id="az441">Al siaj anĝeloj Li ordonos pri vi, ke ili vin gardu,</p>

 <p id="az442"><span class="m">11</span> kaj:</p>

 <p id="az443">Sur la manoj ili vin portos,<br> Por ke vi ne falpuŝiĝu sur ŝtono per via piedo.</p>

 <p id="az445"><span class="m">12</span> Kaj responde Jesuo diris al li: Estas dirite: Ne provu la Eternulon, vian Dion.</p>

 <p id="az446"><span class="m">13</span> Kaj fininte la tutan tentadon, la diablo foriris de li ĝis estonta tempo.</p>

 <p id="az447"><span class="m">14</span> Kaj revenis Jesuo en la potenco de la Spirito en Galileon; kaj eliris famo pri li tra la tuta ĉirkaŭaĵo. <span class="m">15</span> Kaj li instruadis en iliaj sinagogoj, glorate de ĉiuj.</p>

 <p id="az448"><span class="m">16</span> Kaj li venis al <span class="nomo" lang="und" title="Ne-Esperanta nomo. Lingvo: nespecifita">Nazaret</span>, kie li estis edukita; kaj laŭ sia kutimo li eniris en la sinagogon en la sabata tago, kaj stariĝis, por legi. <span class="m">17</span> Kaj estis donita al li libro de la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>. Kaj, malferminte la libron, li trovis la lokon, kie estis skribite:</p>

 <p id="az449"><span class="m">18</span> La spirito de la Eternulo estas sur mi,<br> Ĉar Li min sanktoleis, por bonanonci al malriĉuloj;<br> Li sendis min, por anonci liberecon al kaptitoj<br> Kaj vidpovon al blinduloj,<br> Por meti la vunditojn en liberecon,<br> <span class="m">19</span> Por proklami favorjaron de la Eternulo.</p>

 <p id="az455"><span class="m">20</span> Kaj kunvolvinte la libron, kaj redoninte ĝin al la subulo, li sidiĝis; kaj la okuloj de ĉiuj en la sinagogo atente lin rigardis. <span class="m">21</span> Kaj li ekparolis al ili: Hodiaŭ tiu skribo plenumiĝas en viaj oreloj. <span class="m">22</span> Kaj ĉiuj atestis pri li, kaj miris pro la vortoj de graco, kiuj eliris el lia buŝo; kaj ili diris: Ĉu ĉi tiu ne estas la filo de <span class="nomo" lang="und" title="Ne-Esperanta nomo. Lingvo: nespecifita">Jozef</span>? <span class="m">23</span> Kaj li diris al ili: Sendube vi diros al mi la jenan sentencon: Kuracisto, sanigu vin mem; kiajn aferojn, pri kiuj ni aŭdis, en <span class="nomo" lang="und" title="Ne-Esperanta nomo. Lingvo: nespecifita">Kapernaum</span> faritajn, tiajn faru ĉi tie en via patrujo. <span class="m">24</span> Kaj li diris: Vere mi diras al vi: Neniu profeto estas akceptata en sia patrujo. <span class="m">25</span> Kun vereco mi diras al vi: Estis multaj vidvinoj en <span class="nomo" lang="und" title="Ne-Esperanta nomo. Lingvo: nespecifita">Izrael</span> en la tagoj de <span class="nomo" lang="und" title="Ne-Esperanta nomo. Lingvo: nespecifita">Elija</span>, kiam estis ŝlosita la ĉielo tri jarojn kaj ses monatojn, kiam okazis granda malsato sur la tuta lando; <span class="m">26</span> kaj al neniu el ili <span class="nomo" lang="und" title="Ne-Esperanta nomo. Lingvo: nespecifita">Elija</span> estis sendita, krom al <span class="nomo" lang="und" title="Ne-Esperanta nomo. Lingvo: nespecifita">Carfat</span> en la lando <span class="nomo" lang="und" title="Ne-Esperanta nomo. Lingvo: nespecifita">Cidon</span>, al virino vidvino. <span class="m">27</span> Kaj estis multaj lepruloj en <span class="nomo" lang="und" title="Ne-Esperanta nomo. Lingvo: nespecifita">Izrael</span> en la tagoj de la profeto <span class="nomo" lang="und" title="Ne-Esperanta nomo. Lingvo: nespecifita">Eliŝa</span>; sed neniu el ili estis purigita, krom <span class="nomo" lang="und" title="Ne-Esperanta nomo. Lingvo: nespecifita">Naaman</span>, la Siriano. <span class="m">28</span> Kaj ĉiuj en la sinagogo pleniĝis de kolero, aŭdante tion; <span class="m">29</span> kaj leviĝinte, ili elĵetis lin ekster la urbon, kaj kondukis lin ĝis la krutaĵo de la monteto, sur kiu ilia urbo estis konstruita, por ĵeti lin malsupren. <span class="m">30</span> Sed li foriris, trapasinte tra ilia mezo.</p>

 <p id="az456"><span class="m">31</span> Kaj li malsupreniris al <span class="nomo" lang="und" title="Ne-Esperanta nomo. Lingvo: nespecifita">Kapernaum</span>, urbo Galilea. Kaj li instruis ilin en la sabato; <span class="m">32</span> kaj oni miris pro lia instruado, ĉar kun aŭtoritato estis lia vorto. <span class="m">33</span> Kaj en la sinagogo estis viro, havanta spiriton de malpura demono; kaj li kriegis per laŭta voĉo, <span class="m">34</span> dirante: Ha! kio estas inter ni kaj vi, Jesuo Nazaretano? Ĉu vi venis, por pereigi nin? Mi scias, kiu vi estas, la Sanktulo de Dio. <span class="m">35</span> Kaj Jesuo severe admonis lin, dirante: Silentu, kaj eliru el li. Kaj ĵetinte lin en la mezon, la demono eliris el li, neniel difektinte lin. <span class="m">36</span> Kaj falis miro sur ĉiujn, kaj ili kunparoladis inter si, dirante: Kia vorto estas ĉi tio? ĉar kun aŭtoritato kaj potenco li ordonas al la malpuraj spiritoj, kaj ili eliras. <span class="m">37</span> Kaj famo pri li eliris al ĉiu loko de la tuta ĉirkaŭaĵo.</p>

 <p id="az457"><span class="m">38</span> Kaj leviĝinte el la sinagogo, li eniris en la domon de <span class="nomo" lang="und" title="Ne-Esperanta nomo. Lingvo: nespecifita">Simon</span>. Kaj la bopatrino de <span class="nomo" lang="und" title="Ne-Esperanta nomo. Lingvo: nespecifita">Simon</span> estis tenata de granda febro, kaj ili petis lin pri ŝi. <span class="m">39</span> Kaj starante super ŝi, li admonis la febron; kaj ĝi forlasis ŝin, kaj ŝi tuj leviĝis kaj servis al ili.</p>

 <p id="az458"><span class="m">40</span> Kaj ĉe la subiro de la suno ĉiuj, kiuj havis malsanulojn kun diversaj malsanoj, venigis ilin al li; kaj li metis sur ĉiun el ili la manojn, kaj sanigis ilin. <span class="m">41</span> Eliris ankaŭ demonoj el multaj, kriegante, kaj dirante: Vi estas la Filo de Dio. Kaj severe admonante, li ne permesis al ili paroli, ĉar ili sciis, ke li estas la Kristo.</p>

 <p id="az459"><span class="m">42</span> Kaj kiam tagiĝis, li eliris, kaj venis en dezertan lokon; kaj la homamasoj lin serĉis, kaj venis al li, kaj lin detenis, ke li ne foriru de ili. <span class="m">43</span> Sed li diris al ili: Ankaŭ al la ceteraj urboj mi devas prediki la evangelion de la regno de Dio; ĉar por tio mi estas sendita.</p>

 <p id="az460"><span class="m">44</span> Kaj li predikis en la sinagogoj de Galileo.</p>

 </div>

 <div class="chapitro"> <h4>5</h4> <p id="az461"><span class="m">1</span> Kaj dum la homamaso ĉirkaŭpremis lin kaj aŭskultis la vorton de Dio, li staris apud la lago <span class="nomo" lang="und" title="Ne-Esperanta nomo. Lingvo: nespecifita">Genesaret</span>; <span class="m">2</span> kaj li vidis du ŝipetojn starantajn apud la lago, sed la fiŝkaptistoj ĵus eliris el ili, kaj lavis la retojn. <span class="m">3</span> Kaj li eniris en unu el la ŝipetoj, kiu apartenis al <span class="nomo" lang="und" title="Ne-Esperanta nomo. Lingvo: nespecifita">Simon</span>, kaj petis, ke li forŝovu iom for de la bordo. Kaj li sidiĝis, kaj instruis la homamason el la ŝipeto. <span class="m">4</span> Kaj kiam li ĉesis paroli, li diris al <span class="nomo" lang="und" title="Ne-Esperanta nomo. Lingvo: nespecifita">Simon</span>: Forŝovu ĝis la profundo, kaj mallevu la retojn por akirado. <span class="m">5</span> Kaj responde <span class="nomo" lang="und" title="Ne-Esperanta nomo. Lingvo: nespecifita">Simon</span> diris: Estro, ni jam laboris la tutan nokton kaj kaptis nenion; tamen laŭ via diro mi mallevos la retojn. <span class="m">6</span> Kaj tion farinte, ili enfermis grandan amason da fiŝoj, kaj iliaj retoj ekrompiĝis; <span class="m">7</span> kaj ili geste signis al siaj kompanianoj en la alia ŝipeto, ke ili venu kaj helpu ilin. Kaj ili venis, kaj plenigis ambaŭ ŝipetojn, ĝis ekprofundiĝo. <span class="m">8</span> Sed <span class="nomo" lang="und" title="Ne-Esperanta nomo. Lingvo: nespecifita">Simon</span> Petro, tion vidinte, falis teren antaŭ la genuoj de Jesuo, dirante: Foriru de mi, ho Sinjoro, ĉar mi estas pekulo. <span class="m">9</span> Ĉar pro la preno de fiŝoj, kiun ili akiris, miro kaptis lin, kaj ĉiujn, kiuj estis kun li, <span class="m">10</span> kaj tiel same Jakobon kaj Johanon, filojn de Zebedeo, kiuj estis kompanianoj de <span class="nomo" lang="und" title="Ne-Esperanta nomo. Lingvo: nespecifita">Simon</span>. Kaj Jesuo diris al <span class="nomo" lang="und" title="Ne-Esperanta nomo. Lingvo: nespecifita">Simon</span>: Ne timu; de nun vi estos kaptisto de homoj. <span class="m">11</span> Kaj kiam ili surbordigis siajn ŝipetojn, ili forlasis ĉion, kaj sekvis lin.</p>

 <p id="az462"><span class="m">12</span> Kaj dum li estis en unu el la urboj, jen viro plena de lepro; kaj vidante Jesuon, li falis sur la vizaĝon kaj petegis lin, dirante: Sinjoro, se vi volas, vi povas min purigi. <span class="m">13</span> Kaj li etendis la manon kaj tuŝis lin, dirante: Mi volas; estu purigita. Kaj tuj la lepro foriris de li. <span class="m">14</span> Kaj li ordonis al li, ke li diru al neniu: Sed foririnte, montru vin al la pastro kaj tiele oferu pro via purigado, kiel ordonis Moseo, por atesto al ili. <span class="m">15</span> Sed la famo pri li des pli multe disvastiĝis; kaj grandaj homamasoj kunvenis, por aŭskulti kaj por esti sanigitaj je siaj malsanoj. <span class="m">16</span> Sed li fortiris sin en la dezertojn, kaj preĝadis.</p>

 <p id="az463"><span class="m">17</span> Kaj en unu el tiuj tagoj li estis instruanta; kaj ĉeestis Fariseoj kaj leĝinstruistoj, sidantaj, kiuj alvenis el ĉiu vilaĝo de Galileo kaj el Judujo kaj el <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj la potenco de la Eternulo alestis, por sanigi ilin. <span class="m">18</span> Kaj jen viroj alportis sur lito viron, kiu estis paralizita; kaj ili penis enporti lin kaj meti lin antaŭ li. <span class="m">19</span> Kaj ne trovinte, kiamaniere ili povas enporti lin, pro la homamaso, ili supreniris sur la tegmenton, kaj mallevis lin tra la tegoloj, kun la liteto, en la mezon antaŭ Jesuo. <span class="m">20</span> Kaj vidante ilian fidon, li diris: Ho viro, viaj pekoj estas al vi pardonitaj. <span class="m">21</span> Kaj la skribistoj kaj Fariseoj komencis diskuti inter si, dirante: Kiu estas ĉi tiu, kiu parolas blasfemojn? kiu povas pardoni pekojn krom Dio sola? <span class="m">22</span> Sed Jesuo, eksciante iliajn pensojn, responde diris al ili: Kial vi diskutas en viaj koroj? <span class="m">23</span> Kio estas pli facila, diri: Viaj pekoj estas al vi pardonitaj, aŭ diri: Leviĝu kaj piediru? <span class="m">24</span> Sed por ke vi sciu, ke la Filo de homo havas aŭtoritaton sur la tero pardoni pekojn — li diris al la paralizulo: Mi diras al vi: Leviĝu, kaj prenu vian liteton, kaj iru al via domo. <span class="m">25</span> Kaj tuj li leviĝis antaŭ ili, kaj prenis tion, sur kio li kuŝis, kaj iris al sia domo, glorante Dion. <span class="m">26</span> Kaj mirego kaptis ĉiujn, kaj li gloris Dion; kaj ili pleniĝis de timo, dirante: Ni vidis mirindaĵojn hodiaŭ.</p>

 <p id="az464"><span class="m">27</span> Kaj post tio li eliris, kaj vidis impostiston, nomatan <span class="nomo" lang="und" title="Ne-Esperanta nomo. Lingvo: nespecifita">Levi</span>, sidantan ĉe la impostejo, kaj diris al li: Sekvu min. <span class="m">28</span> Kaj li forlasis ĉion, kaj leviĝis, kaj sekvis lin. <span class="m">29</span> Kaj <span class="nomo" lang="und" title="Ne-Esperanta nomo. Lingvo: nespecifita">Levi</span> faris grandan festenon por li en sia domo, kaj estis granda amaso da impostistoj kaj aliaj, kiuj sidis ĉe manĝo kun ili. <span class="m">30</span> Kaj la Fariseoj kaj iliaj skribistoj murmuris kontraŭ liaj disĉiploj, dirante: Kial vi manĝas kaj trinkas kun impostistoj kaj pekuloj? <span class="m">31</span> Kaj Jesuo responde diris al ili: Ne la sanuloj bezonas kuraciston, sed la malsanuloj. <span class="m">32</span> Mi venis, por alvoki ne justulojn, sed pekulojn al pento. <span class="m">33</span> Kaj ili diris al li: La disĉiploj de Johano ofte fastas kaj faras preĝojn, kaj tiel same ankaŭ la disĉiploj de la Fariseoj; sed la viaj manĝas kaj trinkas. <span class="m">34</span> Kaj Jesuo diris al ili: Ĉu vi povas igi la filojn de la edziĝejo fasti, dum la fianĉo estas kun ili? <span class="m">35</span> Sed venos tagoj; kaj kiam la fianĉo estos prenita for de ili, tiam ili fastos en tiuj tagoj. <span class="m">36</span> Kaj li ankaŭ parolis al ili parabolon: Neniu ŝiras pecon el nova vesto kaj alkudras ĝin sur malnovan veston; ĉar alie li ŝirus la novan, kaj ankaŭ la flikaĵo el la nova ne harmonius kun la malnova. <span class="m">37</span> Kaj neniu enverŝas novan vinon en malnovajn felsakojn; ĉar alie la nova vino krevigus la felsakojn, kaj ĝi mem elfluus, kaj la felsakoj detruiĝus. <span class="m">38</span> Sed novan vinon oni devas enverŝi en novajn felsakojn. <span class="m">39</span> Kaj neniu, trinkinte malnovan vinon, deziras novan; ĉar li diras: La malnova estas preferinda.</p>

 </div>

 <div class="chapitro"> <h4>6</h4> <p id="az465"><span class="m">1</span> Kaj en sabato li iris tra la grenkampoj, kaj liaj disĉiploj deŝiris la spikojn, kaj manĝis, frotante ilin en la manoj. <span class="m">2</span> Sed iuj el la Fariseoj diris: Kial vi faras tion, kion fari en sabato ne estas permesate? <span class="m">3</span> Kaj Jesuo, respondante al ili, diris: Ĉu vi eĉ ne legis, kion faris <span class="nomo" lang="und" title="Ne-Esperanta nomo. Lingvo: nespecifita">David</span>, kiam malsatis li kaj liaj kunuloj? <span class="m">4</span> ke li eniris en la domon de Dio, kaj prenis kaj manĝis kaj donis ankaŭ al siaj kunuloj la panojn de propono, kiujn manĝi ne estas permesate, krom nur al la pastroj? <span class="m">5</span> Kaj li diris al ili: La Filo de homo estas sinjoro de la sabato.</p>

 <p id="az466"><span class="m">6</span> Kaj en alia sabato li eniris en la sinagogon kaj instruadis; kaj tie estis viro, kies dekstra mano estis velkinta. <span class="m">7</span> Kaj la skribistoj kaj Fariseoj observis lin atente, ĉu li sanigos en la sabato, por ke ili trovu, kiel lin akuzi. <span class="m">8</span> Sed li sciis iliajn pensojn, kaj li diris al la viro, kiu havis la manon velkintan: Leviĝu, kaj stariĝu en la mezo. Kaj li leviĝis kaj stariĝis. <span class="m">9</span> Kaj Jesuo diris al ili: Mi vin demandas: ĉu estas permesate bonfari en sabato, aŭ malbonfari? Savi vivon, al ĝin pereigi? <span class="m">10</span> Kaj ĉirkaŭrigardinte ĉiujn, li diris al li: Etendu vian manon. Kaj li tion faris, kaj lia mano resaniĝis. <span class="m">11</span> Sed ili pleniĝis de frenezo, kaj interparoladis inter si, kion ili faru al Jesuo.</p>

 <p id="az467"><span class="m">12</span> Kaj en tiuj tagoj li foriris sur la monton, por preĝi; kaj li pasigis la tutan nokton en preĝado al Dio. <span class="m">13</span> Kaj kiam tagiĝis, li alvokis siajn disĉiplojn, kaj elektis el ili dek du, kiujn li ankaŭ nomis apostoloj: <span class="m">14</span> Simonon, kiun li ankaŭ nomis Petro, kaj Andreon, lian fraton, kaj Jakobon kaj Johanon kaj Filipon kaj Bartolomeon <span class="m">15</span> kaj Mateon kaj Tomason, kaj Jakobon, filon de Alfeo, kaj Simonon, nomatan Fervorulo, <span class="m">16</span> kaj Judason de Jakobo, kaj Judason Iskariotan, kiu fariĝis perfidulo. <span class="m">17</span> Kaj li malsupreniris kun ili, kaj staris sur ebena loko, kaj granda amaso de liaj disĉiploj, kaj granda nombro de la popolo el la tuta Judujo kaj <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj el la marbordo de Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span>, kiuj alvenis, por aŭskulti lin kaj saniĝi je siaj malsanoj; <span class="m">18</span> kaj tiuj, kiuj estis turmentataj de malpuraj spiritoj, estis sanigitaj. <span class="m">19</span> Kaj la tuta homamaso volis tuŝi lin, ĉar potenco eliris el li kaj sanigis ĉiujn.</p>

 <p id="az468"><span class="m">20</span> Kaj li levis siajn okulojn al siaj disĉiploj, kaj diris: Feliĉaj estas vi malriĉuloj, ĉar via estas la regno de Dio. <span class="m">21</span> Feliĉaj estas vi, kiuj nun malsatas, ĉar vi satiĝos. Feliĉaj estas vi, kiuj nun ploras, ĉar vi ridos. <span class="m">22</span> Feliĉaj vi estas, kiam oni vin malamos kaj vin izolos kaj vin riproĉos, kaj elĵetos vian nomon kial malbonan, pro la Filo de homo. <span class="m">23</span> Ĝoju en tiu tago, kaj pro ĝojo saltu, ĉar jen via rekompenco estas granda en la ĉielo; ĉar tiel same faris iliaj patroj kontraŭ la profetoj. <span class="m">24</span> Sed ve al vi riĉuloj! ĉar vi jam ricevis vian konsolon. <span class="m">25</span> Ve al vi satigitaj! ĉar vi malsatos. Ve al vi, kiuj nun ridas! ĉar vi malĝojos kaj ploros. <span class="m">26</span> Ve, kiam ĉiuj homoj parolos bone pri vi! ĉar tiel same faris iliaj patroj al la falsaj profetoj.</p>

 <p id="az469"><span class="m">27</span> Sed mi diras al vi, kiuj aŭdas: Amu viajn malamikojn, faru bonon al viaj malamantoj; <span class="m">28</span> benu tiujn, kiuj vin malbenas; preĝu por tiuj, kiuj kun insulto vin atakas. <span class="m">29</span> Al tiu, kiu frapas vin sur la vango, prezentu ankaŭ la alian; kaj de tiu, kiu prenas vian mantelon, ne detenu vian tunikon. <span class="m">30</span> Donu al ĉiu, kiu petas de vi; kaj de tiu, kiu forprenas viajn posedaĵojn, ne repostulu ilin. <span class="m">31</span> Kaj kiel vi volas, ke la homoj faru al vi, faru ankaŭ al ili tiel same. <span class="m">32</span> Kaj se vi amas tiujn, kiuj amas vin, kian dankon vi havas? ĉar eĉ la pekuloj amas tiujn, kiuj ilin amas. <span class="m">33</span> Kaj se vi bonfaras al viaj bonfarantoj, kian dankon vi havas? ĉar eĉ la pekuloj tiel same faras. <span class="m">34</span> Kaj se vi pruntas al tiuj, de kiuj vi esperas ricevi, kian dankon vi havas? eĉ pekuloj pruntas al pekuloj, por egale rericevi. <span class="m">35</span> Sed amu viajn malamikojn, kaj bonfaru, kaj pruntedonu, pri neniu perdante esperon; kaj via rekompenco estos granda, kaj vi estos filoj de la Plejalta; ĉar Li estas bona al la nedankemuloj kaj malbonuloj. <span class="m">36</span> Estu kompatemaj, kiel via Patro estas kompatema. <span class="m">37</span> Kaj ne juĝu, kaj vi ne estos juĝitaj; kaj ne kondamnu, kaj vi ne estos kondamnitaj; liberigu, kaj vi estos liberigitaj; <span class="m">38</span> donu, kaj estos donite al vi; bonan mezuron, premitan, kunskuitan, superfluantan, oni donos en vian sinon. Ĉar per kia mezuro vi mezuras, per tia oni remezuros al vi.</p>

 <p id="az470"><span class="m">39</span> Kaj li parolis ankaŭ al ili parabolon: Ĉu blindulo povas gvidi blindulon? ĉu ne falos ambaŭ en fosaĵon? <span class="m">40</span> Disĉiplo ne estas super sia instruisto; sed perfektigite, ĉiu estos kiel lia instruisto. <span class="m">41</span> Kaj kial vi rigardas la lignereton, kiu estas en la okulo de via frato, kaj ne pripensas la trabon, kiu estas en via propra okulo? <span class="m">42</span> Kiel vi povas diri al via frato: Frato, lasu min eltiri la lignereton, kiu estas en via okulo; dum vi ne pripensas la trabon en via propra okulo? Hipokritulo! eltiru unue la trabon el via okulo, kaj tiam vi klare vidos, por eltiri la lignereton, kiu estas en la okulo de via frato. <span class="m">43</span> Ĉar ne ekzistas bona arbo, kiu donas putran frukton; nek putra arbo, kiu donas bonan frukton. <span class="m">44</span> Ĉar ĉiu arbo estas konata per sia propra frukto. Ĉar el dornarbetoj oni ne kolektas figojn, nek el rubusujo oni rikoltas vinberojn. <span class="m">45</span> Bona homo el la bona trezorejo de sia koro liveras bonon, kaj malbona homo el la malbona trezorejo liveras malbonon; ĉar el la abundo de la koro parolas lia buŝo.</p>

 <p id="az471"><span class="m">46</span> Kaj kial vi min vokas: Sinjoro, Sinjoro; kaj ne faras tion, kion mi diras? <span class="m">47</span> Pri ĉiu, kiu venas al mi, kaj aŭdas miajn parolojn, kaj plenumas ilin, mi montros al vi, al kiu li similas: <span class="m">48</span> li similas al viro, kiu, konstruante domon, fosis kaj profunde kavigis, kaj metis fundamenton sur la roko; kaj kiam okazis inundo, la rivero sin ĵetis kontraŭ tiun domon, kaj ne povis ĝin ŝanceli; ĉar ĝi estis bone konstruita. <span class="m">49</span> Sed tiu, kiu aŭdas kaj ne plenumas, similas al viro, kiu konstruis sur la tero sen fundamento domon; kontraŭ kiun la rivero sin ĵetis, kaj ĝi tuj enfalis, kaj la ruino de tiu domo estis granda.</p>

 </div>

 <div class="chapitro"> <h4>7</h4> <p id="az472"><span class="m">1</span> Fininte ĉiujn siajn dirojn en la oreloj de la popolo, li eniris en Kapernaumon.</p>

 <p id="az473"><span class="m">2</span> Kaj sklavo de unu centestro, kiu estis kara por li, estis malsana kaj preskaŭ mortanta. <span class="m">3</span> Kaj aŭdinte pri Jesuo, tiu sendis al li pliaĝulojn de la Judoj, por peti, ke li venu, por savi lian sklavon. <span class="m">4</span> Kaj veninte al Jesuo, ili insiste petegis, dirante: Li estas inda, ke vi faru al li tiun komplezon; <span class="m">5</span> ĉar li amas nian nacion, kaj li mem konstruigis por ni la sinagogon. <span class="m">6</span> Kaj Jesuo ekiris kun ili. Kaj kiam li estis ne malproksime de la domo, la centestro sendis al li amikojn, por diri al li: Sinjoro, ne ĝenu vin; ĉar mi ne estas inda, ke vi venu sub mian tegmenton; <span class="m">7</span> pro tio mi ne opiniis min inda veni al vi. Sed vorton parolu, kaj mia knabo saniĝos. <span class="m">8</span> Ĉar mi ankaŭ estas homo metita sub aŭtoritato, havante sub mi soldatojn; kaj mi diras al ĉi tiu: Iru; kaj li iras; kaj al alia: Venu; kaj li venas; kaj al mia sklavo: Faru ĉi tion; kaj li ĝin faras. <span class="m">9</span> Kaj kiam Jesuo tion aŭdis, li miris pri li, kaj sin turninte, diris al la homamaso, lin sekvanta: Mi diras al vi: Eĉ en <span class="nomo" lang="und" title="Ne-Esperanta nomo. Lingvo: nespecifita">Izrael</span> mi ne trovis tiom da fido. <span class="m">10</span> Kaj la senditoj, reveninte al la domo, trovis la sklavon sana.</p>

 <p id="az474"><span class="m">11</span> Kaj post nelonge li iris al urbo nomata <span class="nomo" lang="und" title="Ne-Esperanta nomo. Lingvo: nespecifita">Nain</span>, kaj akompanis lin liaj disĉiploj kaj granda homamaso. <span class="m">12</span> Kaj kiam li alproksimiĝis al la pordego de la urbo, jen oni elportis mortinton, la solan filon de lia patrino, kaj ŝi estis vidvino; kaj granda homamaso el la urbo estis kun ŝi. <span class="m">13</span> Kaj kiam la Sinjoro ŝin vidis, li kortuŝiĝis pri ŝi, kaj diris al ŝi: Ne ploru. <span class="m">14</span> Kaj li alproksimiĝis, kaj tuŝis la portilon, kaj la portantoj haltis. Kaj li diris: Junulo, mi diras al vi: Leviĝu. <span class="m">15</span> Kaj la mortinto side leviĝis kaj komencis paroli. Kaj li donis lin al lia patrino. <span class="m">16</span> Kaj timo kaptis ĉiujn; kaj ili gloris Dion, dirante: Granda profeto leviĝis inter ni; kaj: Dio vizitis Sian popolon. <span class="m">17</span> Kaj ĉi tiu famo pri li eliris tra la tuta Judujo, kaj tra la tuta ĉirkaŭaĵo.</p>

 <p id="az475"><span class="m">18</span> Kaj la disĉiploj de Johano sciigis lin pri ĉio tio. <span class="m">19</span> Kaj Johano, alvokinte al si du el siaj disĉiploj, sendis ilin al la Sinjoro, por diri: Ĉu vi estas la venonto, aŭ ĉu ni atendu alian? <span class="m">20</span> Kaj kiam la viroj alvenis al li, ili diris: Johano, la Baptisto, sendis nin al vi, por diri: Ĉu vi estas la venonto, aŭ ĉu ni atendu alian? <span class="m">21</span> En tiu horo li sanigis multajn je malsanoj kaj pestoj kaj malbonaj spiritoj; kaj al multaj blinduloj li redonis vidpovon. <span class="m">22</span> Kaj li respondis kaj diris al ili: Iru kaj sciigu Johanon pri tio, kion vi vidis kaj aŭdis: blinduloj vidas, lamuloj marŝas, lepruloj estas purigitaj, kaj surduloj aŭdas, mortintoj leviĝas, al malriĉuloj evangelio estas predikata. <span class="m">23</span> Kaj feliĉa estas ĉiu, kiu ne falpuŝiĝas pro mi.</p>

 <p id="az476"><span class="m">24</span> Kaj kiam la senditoj de Johano foriris, li komencis paroli al la homamasoj pri Johano: Kion vi eliris en la dezerton, por rigardi? ĉu junkon skuatan de la vento? <span class="m">25</span> Sed kion vi eliris, por vidi? ĉu homon per mola vestaro vestitan? Jen tiuj, kiuj portas luksan vestaron kaj delikate vivadas, troviĝas en domoj de reĝoj. <span class="m">26</span> Sed kion vi eliris, por vidi? ĉu profeton? Jes, mi diras al vi, kaj multe pli ol profeton. <span class="m">27</span> Ĉar li estas tiu, pri kiu estas skribite:</p>

 <p id="az477">Jen Mi sendos Mian anĝelon antaŭ via vizaĝo,<br> Kaj li preparos antaŭ vi vian vojon.</p>

 <p id="az479"><span class="m">28</span> Mi diras al vi: Inter naskitoj de virinoj estas neniu pli granda ol Johano; tamen tiu, kiu estas nur malgranda en la regno de Dio, estas pli granda ol li. <span class="m">29</span> Kaj la tuta popolo kaj la impostistoj, aŭdinte, pravigis Dion, ĉar ili ricevis la bapton de Johano. <span class="m">30</span> Sed la Fariseoj kaj la leĝistoj rifuzis por si la intencon de Dio, ĉar ili ne estis baptitaj de li. <span class="m">31</span> Al kio do mi komparos la homojn de ĉi tiu generacio? kaj al kio ili similas? <span class="m">32</span> Ili similas al infanoj, kiuj sidas sur la placo kaj vokas unu al alia, dirante: Ni flutis al vi, kaj vi ne dancis; ni lamentis, kaj vi ne ploris. <span class="m">33</span> Ĉar Johano, la Baptisto, venis, nek manĝante panon nek trinkante vinon; kaj vi diras: Li havas demonon. <span class="m">34</span> La Filo de homo venis, manĝante kaj trinkante; kaj vi diras: Jen manĝegulo kaj vindrinkulo, amiko de impostistoj kaj pekuloj! <span class="m">35</span> Kaj la saĝeco estas pravigita de ĉiuj siaj infanoj.</p>

 <p id="az480"><span class="m">36</span> Kaj unu el la Fariseoj petis lin, ke li manĝu kun li. Kaj li eniris en la domon de la Fariseo, kaj sidiĝis ĉe manĝo. <span class="m">37</span> Kaj jen estis en la urbo virino pekulino; kaj kiam ŝi eksciis, ke Jesuo sidas ĉe manĝo en la domo de la Fariseo, ŝi alportis alabastran vazon da ŝmiraĵo, <span class="m">38</span> kaj starante malantaŭe ĉe liaj piedoj, plorante, ŝi komencis priverŝi liajn piedojn per siaj larmoj, kaj viŝis ilin per la haroj de sia kapo, kaj kisadis liajn piedojn, kaj ŝmiris ilin per la ŝmiraĵo. <span class="m">39</span> Kaj kiam la Fariseo, kiu lin invitis, tion vidis, li parolis en si, dirante: Ĉi tiu, se li estus profeto, ja scius, kiu kaj kia virino lin tuŝas, ke ŝi estas pekulino. <span class="m">40</span> Kaj responde Jesuo diris al li: <span class="nomo" lang="und" title="Ne-Esperanta nomo. Lingvo: nespecifita">Simon</span>, mi havas ion diri al vi. Kaj li diris: Majstro, parolu. <span class="m">41</span> Unu pruntedoninto havis du ŝuldantojn; unu ŝuldis kvincent denarojn, kaj la alia kvindek. <span class="m">42</span> Kiam ili havis nenion, per kio pagi, li pardonis al ambaŭ la ŝuldon. Kiu el ili do lin pli amos? <span class="m">43</span> <span class="nomo" lang="und" title="Ne-Esperanta nomo. Lingvo: nespecifita">Simon</span> responde diris: Tiu, mi supozas, al kiu li pardonis la pli grandan ŝuldon. Kaj li diris al li: Vi prave juĝis. <span class="m">44</span> Kaj sin turnante al la virino, li diris al <span class="nomo" lang="und" title="Ne-Esperanta nomo. Lingvo: nespecifita">Simon</span>: Ĉu vi vidas ĉi tiun virinon? Mi eniris en vian domon, vi ne donis al mi akvon por la piedoj; sed ŝi priverŝis miajn piedojn per siaj larmoj kaj viŝis ilin per siaj haroj. <span class="m">45</span> Vi ne donis al mi kison; sed ŝi, de la tempo, kiam mi eniris, ne ĉesis kisadi miajn piedojn. <span class="m">46</span> Vi ne ŝmiris mian kapon per oleo; sed ŝi ŝmiris miajn piedojn per ŝmiraĵo. <span class="m">47</span> Pro tio mi diras al vi: Ŝiaj pekoj, kiuj estas multaj, estas pardonitaj; ĉar ŝi multe amis; sed al kiu malmulto estas pardonita, tiu malmulte amas. <span class="m">48</span> Kaj li diris al ŝi: Viaj pekoj estas pardonitaj. <span class="m">49</span> Kaj tiuj, kiuj sidis ĉe manĝo kun li, komencis diri inter si: Kiu estas ĉi tiu, kiu eĉ pardonas pekojn? <span class="m">50</span> Kaj li diris al la virino: Via fido vin savis; iru en pacon.</p>

 </div>

 <div class="chapitro"> <h4>8</h4> <p id="az481"><span class="m">1</span> Kaj post ne longe li vojiradis tra urboj kaj vilaĝoj, predikante kaj alportante la evangelion de la regno de Dio, kaj kun li la dek du, <span class="m">2</span> kaj iuj virinoj, kiuj estis resanigitaj je malbonaj spiritoj kaj malsanoj: <span class="nomo" lang="und" title="Ne-Esperanta nomo. Lingvo: nespecifita">Maria</span>, kiu estis nomata <span class="nomo" lang="und" title="Ne-Esperanta nomo. Lingvo: nespecifita">Magdalena</span>, el kiu eliris sep demonoj, <span class="m">3</span> kaj <span class="nomo" lang="und" title="Ne-Esperanta nomo. Lingvo: nespecifita">Joana</span>, edzino de <span class="nomo" lang="und" title="Ne-Esperanta nomo. Lingvo: nespecifita">Ĥuzas</span>, la ĉambelano de Herodo, kaj <span class="nomo" lang="und" title="Ne-Esperanta nomo. Lingvo: nespecifita">Susana</span>, kaj multaj aliaj, kiuj faris al ili helpan servadon per sia havo.</p>

 <p id="az482"><span class="m">4</span> Kaj kiam granda homamaso kolektiĝis, kaj homoj el ĉiu urbo venis al li, li diris per parabolo: <span class="m">5</span> La semisto eliris, por semi sian semon; kaj dum li semis, iuj semoj falis apud la vojo kaj estis piedpremitaj, kaj la birdoj de la ĉielo formanĝis ilin. <span class="m">6</span> Kaj aliaj falis sur ŝtonan lokon, kaj kreskinte, velkis, ĉar ili ne havis malsekaĵon. <span class="m">7</span> Kaj aliaj falis meze inter dornojn; kaj la dornoj kunkreskis, kaj sufokis ilin. <span class="m">8</span> Kaj aliaj falis en la bonan teron, kaj kreskinte, produktis frukton centoble. Dirinte tion, li kriis: Kiu havas orelojn por aŭdi, tiu aŭdu.</p>

 <p id="az483"><span class="m">9</span> Kaj liaj disĉiploj demandis al li, kia estas ĉi tiu parabolo. <span class="m">10</span> Kaj li diris: Al vi estas donite scii la misterojn de la regno de Dio; sed al la aliaj per paraboloj, por ke, vidante, ili ne rimarku, kaj aŭdante, ili ne komprenu. <span class="m">11</span> La parabolo estas jena: La semo estas la vorto de Dio. <span class="m">12</span> Kaj la falintaj apud la vojo estas tiuj, kiuj aŭdis; tiam venas la diablo, kaj forprenas la vorton el ilia koro, por ke ili ne kredu kaj ne estu savitaj. <span class="m">13</span> Kaj la falintaj sur la ŝtonan lokon estas tiuj, kiuj, aŭdinte, kun ĝojo akceptas la vorton; sed ili ne havas radikon, kaj kredas nur portempe, kaj en tempo de tento ili defalas. <span class="m">14</span> Kaj tio, kio falis inter dornojn, estas tiuj, kiuj aŭdis, kaj dum sia irado sufokiĝas per zorgoj kaj riĉo kaj plezuroj de la vivo, kaj ne perfektigas frukton. <span class="m">15</span> Kaj tio, kio falis en la bonan teron, estas tiuj, kiuj en bela kaj bona koro, aŭdinte la vorton, konservas ĝin, kaj kun pacienco donas frukton.</p>

 <p id="az484"><span class="m">16</span> Kaj ekbruliginte lampon, oni ne kovras ĝin per vazo, aŭ forŝovas ĝin sub liton; sed metas ĝin sur lampingon, por ke la enirantoj povu vidi la lumon. <span class="m">17</span> Ĉar estas kaŝita nenio, kio ne malkaŝiĝos; kaj ne estas io sekreta, kio ne koniĝos kaj klare elmontriĝos. <span class="m">18</span> Atentu do, kiamaniere vi aŭdas; ĉar kiu ajn havas, al tiu estos donite; kaj kiu ajn ne havas, de tiu estos forprenita eĉ tio, kion li ŝajne havas.</p>

 <p id="az485"><span class="m">19</span> Kaj alvenis al li lia patrino kaj liaj fratoj, kaj ili ne povis lin atingi pro la homamaso. <span class="m">20</span> Kaj oni sciigis lin: Via patrino kaj viaj fratoj staras ekstere, kaj deziras vin vidi. <span class="m">21</span> Sed respondante, li diris al ili: Mia patrino kaj miaj fratoj estas tiuj, kiuj aŭdas la vorton de Dio, kaj ĝin plenumas.</p>

 <p id="az486"><span class="m">22</span> Kaj en unu el tiuj tagoj eniris en ŝipeton li kaj liaj disĉiploj; kaj li diris al ili: Ni transiru al la alia bordo de la lago; kaj ili surmariĝis. <span class="m">23</span> Sed dum ili veturis, li endormiĝis; kaj falis ventego sur la lagon; kaj ili tute pleniĝis de akvo, kaj estis en danĝero. <span class="m">24</span> Kaj ili venis al li, kaj vekis lin, dirante: Estro, estro, ni pereas. Kaj li leviĝis, kaj admonis la venton kaj la furiozon de la akvo; kaj ili ĉesiĝis, kaj fariĝis sereno. <span class="m">25</span> Kaj li diris al ili: Kie estas via fido? Kaj ili timis kaj miris, dirante unu al la alia: Kiu do estas ĉi tiu? ĉar li ordonas eĉ al la ventoj kaj al la akvo, kaj ili obeas al li.</p>

 <p id="az487"><span class="m">26</span> Kaj ili ŝipveturis al la lando de la Gerasenoj, kiu estas kontraŭ Galileo. <span class="m">27</span> Kaj kiam li surbordiĝis, renkontis lin el la urbo viro, havanta demonojn; kaj jam de longe li ne portis vestojn, kaj loĝis ne en domo, sed en la tomboj. <span class="m">28</span> Kaj vidinte Jesuon, li ekkriis kaj falis antaŭ li, kaj laŭtvoĉe diris: Kio estas inter mi kaj vi, ho Jesuo, Filo de Dio Plejalta? mi petas vin, ne turmento min. <span class="m">29</span> Ĉar li ordonis al la malpura spirito eliri el la homo. Ĉar ĝi ofte kaptis lin, kaj li estis sub gardantaro, kaj ligita per ĉenoj kaj katenoj; kaj disrompinte la ligilojn, li estis peladata de la demono en la dezertojn. <span class="m">30</span> Kaj Jesuo demandis lin: Kia estas via nomo? Kaj li diris: Legio; ĉar multaj demonoj eniris en lin. <span class="m">31</span> Kaj ili petegis lin, ke li ne ordonu al ili foriri en la abismon. <span class="m">32</span> Kaj estis tie granda grego da porkoj, paŝtiĝantaj sur la monto; kaj ili petegis lin, ke li permesu al ili eniri en la porkojn. Kaj li tion permesis al ili. <span class="m">33</span> Kaj elirinte el la viro, la demonoj eniris en la porkojn; kaj la grego kuris de la krutaĵo en la lagon, kaj sufokiĝis. <span class="m">34</span> Kaj kiam iliaj paŝtistoj vidis la okazintaĵon, ili forkuris, kaj rakontis ĝin en la urbo kaj en la kamparo. <span class="m">35</span> Kaj oni eliris por vidi, kio okazis; kaj ili venis al Jesuo, kaj trovis la viron, el kiu eliris la demonoj, sidanta, vestita kaj en sana prudento, ĉe la piedoj de Jesuo, kaj ili timis. <span class="m">36</span> Kaj la vidintoj rakontis al ili, kiamaniere la demonhavinto saniĝis. <span class="m">37</span> Kaj la tuta homamaso, el la ĉirkaŭaĵo de la Gerasenoj, petis lin foriri de ili; ĉar ili estis tenataj de granda timo; kaj li eniris en ŝipeton kaj returne veturis. <span class="m">38</span> Sed la viro, el kiu eliris la demonoj, petis lin, ke li povu esti kun li; sed li forsendis lin, dirante: <span class="m">39</span> Reiru al via domo, kaj rakontu ĉion, kion Dio faris por vi. Kaj li foriris, famigante tra la tuta urbo ĉion, kion Jesuo faris por li.</p>

 <p id="az488"><span class="m">40</span> Kaj kiam Jesuo revenis, la homamaso bonvenigis lin, ĉar ĉiuj atendis lin. <span class="m">41</span> Kaj jen venis viro, nomata <span class="nomo" lang="und" title="Ne-Esperanta nomo. Lingvo: nespecifita">Jairos</span>, kaj li estis sinagogestro; kaj li sin ĵetis antaŭ la piedojn de Jesuo, kaj petegis lin, ke li venu en lian domon; <span class="m">42</span> ĉar li havis unu solan filinon, proksimume dekdujaran, kaj ŝi estis mortanta. Kaj dum li iris, la homamaso ĉirkaŭpremis lin.</p>

 <p id="az489"><span class="m">43</span> Kaj virino, kiu jam dek du jarojn havis sangofluon, kaj elspezis sian tutan havon por kuracistoj, kaj ne povis esti resanigita de iu, <span class="m">44</span> venis malantaŭ lin, kaj tuŝis la randon de lia vestaĵo; kaj tuj ŝia sangofluo ĉesiĝis. <span class="m">45</span> Kaj Jesuo diris: Kiu min tuŝis? Kaj kiam ĉiuj neis, Petro diris: Estro, la homamaso ĉirkaŭas kaj premas vin. <span class="m">46</span> Sed Jesuo diris: Iu min tuŝis; ĉar mi sentis, ke de mi eliris potenco. <span class="m">47</span> Kaj kiam la virino ekvidis, ke ŝi ne estas kaŝita, ŝi venis tremanta, kaj, sin ĵetante antaŭ lin, sciigis antaŭ la tuta popolo, pro kia motivo ŝi tuŝis lin, kaj kiel ŝi estas tuj sanigita. <span class="m">48</span> Kaj li diris al ŝi: Filino, via fido vin savis; iru en pacon.</p>

 <p id="az490"><span class="m">49</span> Dum li ankoraŭ parolis, jen iu venis de la domo de la sinagogestro, dirante: Via filino jam mortis; ne ĝenu la instruiston. <span class="m">50</span> Sed Jesuo, aŭdinte tion, respondis al li: Ne timu; nur kredu, kaj ŝi estos savita. <span class="m">51</span> Kaj kiam li venis al la domo, li permesis al neniu eniri kun li, krom Petro kaj Johano kaj Jakobo kaj la patro kaj la patrino de la knabino. <span class="m">52</span> Kaj ĉiuj ploris kaj ĝemis pro ŝi; sed li diris: Ne ploru; ĉar ŝi ne mortis, sed dormas. <span class="m">53</span> Kaj ili mokridis lin, sciante, ke ŝi mortis. <span class="m">54</span> Sed li, preninte ŝian manon, vokis ŝin, dirante: Knabino, leviĝu. <span class="m">55</span> Kaj ŝia spirito revenis, kaj ŝi tuj stariĝis; kaj li ordonis, ke oni donu al ŝi manĝi. <span class="m">56</span> Kaj ŝiaj gepatroj estis mirigitaj; sed li ordonis, ke ili diru al neniu tion, kio estis farita.</p>

 </div>

 <div class="chapitro"> <h4>9</h4> <p id="az491"><span class="m">1</span> Kaj li kunvokis la dek du, kaj donis al ili potencon kaj aŭtoritaton super ĉiuj demonoj, kaj por forigi malsanojn. <span class="m">2</span> Kaj li forsendis ilin, por prediki la regnon de Dio, kaj por sanigi la malsanulojn. <span class="m">3</span> Kaj li diris al ili: Portu nenion por la vojo — nek bastonon, nek saketon, nek panon, nek monon; kaj ne havu du tunikojn. <span class="m">4</span> Kaj en kiun ajn domon vi eniros, tie loĝu, kaj el tie ekvojaĝu. <span class="m">5</span> Kaj se ie oni vin ne akceptos, tiam, forirante el tiu urbo, deskuu la polvon de viaj piedoj, por atesto kontraŭ ili. <span class="m">6</span> Kaj ili, foririnte, trairis la vilaĝojn, ĉie predikante la evangelion kaj sanigante.</p>

 <p id="az492"><span class="m">7</span> Kaj la tetrarĥo Herodo aŭdis pri ĉio, kio fariĝis; kaj li embarasiĝis, ĉar iuj diris, ke Johano leviĝis el la mortintoj; <span class="m">8</span> kaj aliaj, ke <span class="nomo" lang="und" title="Ne-Esperanta nomo. Lingvo: nespecifita">Elija</span> aperis; kaj aliaj, ke unu el la antikvaj profetoj releviĝis. <span class="m">9</span> Kaj Herodo diris: Johanon mi senkapigis, sed kiu estas ĉi tiu, pri kiu mi aŭdas tiajn aferojn? Kaj li deziris vidi lin.</p>

 <p id="az493"><span class="m">10</span> Kaj la apostoloj, reveninte, rakontis al li ĉion, kion ili faris. Kaj li kondukis ilin, kaj foriris aparte al urbo, nomata <span class="nomo" lang="und" title="Ne-Esperanta nomo. Lingvo: nespecifita">Betsaida</span>. <span class="m">11</span> Sed la homamaso, eksciinte tion, sekvis lin; kaj li akceptis ilin, kaj parolis al ili pri la regno de Dio, kaj tiujn, kiuj bezonis kuracon, li resanigis. <span class="m">12</span> Kaj ekvesperiĝis; kaj la dek du, alveninte, diris al li: Forsendu la homamason, por ke ili iru en la ĉirkaŭajn vilaĝojn kaj kampojn, por trovi ripozejojn kaj nutraĵon; ĉar ĉi tie ni estas en dezerta loko. <span class="m">13</span> Sed li diris al ili: Vi donu al ili manĝi. Kaj ili diris: Ni havas ne pli ol kvin panojn kaj du fiŝojn, se ni ne irus kaj aĉetus manĝaĵon por ĉi tiu tuta homomulto. <span class="m">14</span> Ĉar ĉeestis proksimume kvin mil viroj. Kaj li diris al siaj disĉiploj: Sidigu ilin en aroj, po proksimume kvindek. <span class="m">15</span> Kaj tion ili faris, kaj sidigis ĉiujn. <span class="m">16</span> Kaj li prenis la kvin panojn kaj la du fiŝojn, kaj suprenrigardinte al la ĉielo, li ilin benis kaj dispecigis, kaj donis al la disĉiploj, por meti antaŭ la homamason. <span class="m">17</span> Kaj ili manĝis, kaj ĉiuj satiĝis; kaj oni kolektis da postrestintaj fragmentoj dek du korbojn.</p>

 <p id="az494"><span class="m">18</span> Kaj dum li preĝis en soleco, la disĉiploj estis kun li; kaj li demandis ilin, dirante: Kiu, diras la popolo, ke mi estas? <span class="m">19</span> Kaj ili responde diris: Laŭ iuj Johano, la Baptisto; sed laŭ aliaj: <span class="nomo" lang="und" title="Ne-Esperanta nomo. Lingvo: nespecifita">Elija</span>; kaj laŭ aliaj, ke unu el la antikvaj profetoj releviĝis. <span class="m">20</span> Sed li diris al ili: Sed vi — kiu vi diras, ke mi estas? Kaj Petro responde diris: La Kristo de Dio. <span class="m">21</span> Sed li per severa ordono admonis, ke ili diru ĉi tion al neniu; <span class="m">22</span> dirante: La Filo de homo devas multe suferi, kaj esti rifuzita de la pliaĝuloj kaj ĉefpastroj kaj skribistoj, kaj esti mortigita, kaj la trian tagon releviĝi. <span class="m">23</span> Kaj li diris al ĉiuj: Se iu volas veni post mi, li abnegaciu sin, kaj levu sian krucon ĉiutage, kaj sekvu min. <span class="m">24</span> Ĉar kiu volos savi sian animon, tiu ĝin perdos; sed kiu perdos sian animon pro mi, tiu ĝin savos. <span class="m">25</span> Ĉar kiel profitus homo, se li gajnus la tutan mondon kaj sin perdus aŭ pereigus? <span class="m">26</span> Ĉar kiu hontos pri mi kaj pri miaj paroloj, pri tiu hontos la Filo de homo, kiam li venos en sia gloro, kaj la gloro de la Patro kaj de la sanktaj anĝeloj. <span class="m">27</span> Sed mi diras al vi certe: Inter la ĉi tie starantaj estas iuj, kiuj neniel gustumos morton, antaŭ ol ili vidos la regnon de Dio.</p>

 <p id="az495"><span class="m">28</span> Kaj pasis post tiuj diroj ĉirkaŭ ok tagoj, kaj li prenis kun si Petron kaj Johanon kaj Jakobon, kaj supreniris sur la monton, por preĝi. <span class="m">29</span> Kaj dum li preĝis, la aspekto de lia vizaĝo aliiĝis, kaj lia vestaro fariĝis blanka kaj fulme brilanta. <span class="m">30</span> Kaj jen interparolis kun li du viroj, kiuj estis Moseo kaj <span class="nomo" lang="und" title="Ne-Esperanta nomo. Lingvo: nespecifita">Elija</span>, <span class="m">31</span> kiuj montriĝis en gloro, kaj parolis pri lia foriro, kiun li estis plenumonta en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">32</span> Sed Petro, kaj tiuj, kiuj estis kun li, estis subpremataj de dormo; sed vekiĝinte, ili vidis lian gloron, kaj la du virojn, kiuj staris kun li. <span class="m">33</span> Kaj dum ili foriris de li, Petro diris al Jesuo: Estro, estas bone por ni esti ĉi tie; kaj ni faru tri laŭbojn: unu por vi, kaj unu por Moseo, kaj unu por <span class="nomo" lang="und" title="Ne-Esperanta nomo. Lingvo: nespecifita">Elija</span>; li ne sciis, kion li diras. <span class="m">34</span> Kaj dum li tion diris, nubo venis kaj superombris ilin; kaj ili timis, kiam ili eniris en la nubon. <span class="m">35</span> Kaj el la nubo venis voĉo, diranta: Ĉi tiu estas Mia Filo, Mia elektito; lin aŭskultu. <span class="m">36</span> Kaj dum la voĉo ankoraŭ sonis, Jesuo troviĝis sola. Kaj ili silentis, kaj al neniu en tiuj tagoj rakontis ion, kion ili vidis.</p>

 <p id="az496"><span class="m">37</span> Kaj la sekvantan tagon, post kiam ili malsupreniris de la monto, granda homamaso renkontis lin. <span class="m">38</span> Kaj jen unu viro el la homamaso ekkriis, dirante: Majstro, mi petegas vin rigardi mian filon, ĉar li estas mia sola infano; <span class="m">39</span> kaj jen spirito kaptas lin, kaj subite li ekkrias, kaj ĝi konvulsiigas lin kun buŝa ŝaŭmo, kaj malfacile lasas lin, kontuzinte lin. <span class="m">40</span> Kaj mi petis viajn disĉiplojn, ke ili elpelu ĝin; sed ili ne povis. <span class="m">41</span> Kaj Jesuo respondis kaj diris: Ho senfida kaj perversa generacio, ĝis kiam mi estos kun vi kaj vin toleros? venigu ĉi tien vian filon. <span class="m">42</span> Kaj dum li venis, la demono lin ĵetis sur la teron kaj lin konvulsiigis. Sed Jesuo severe admonis la malpuran spiriton, kaj sanigis la knabon kaj redonis lin al la patro. <span class="m">43</span> Kaj ĉiuj miregis pro la majesto de Dio.</p>

 <p id="az497">Sed dum ĉiuj miris pri ĉio, kion li faris, li diris al siaj disĉiploj: <span class="m">44</span> Penetrigu ĉi tiujn vortojn en viajn orelojn: ĉar la Filo de homo estos transdonita en la manojn de homoj. <span class="m">45</span> Sed ili ne komprenis tiun diron, kaj ĝi estis kaŝita for de ili, por ke ili ne sciu ĝian signifon; kaj ili timis demandi al li pri tiu diro.</p>

 <p id="az498"><span class="m">46</span> Kaj komenciĝis diskutado inter ili pri tio, kiu el ili estos la plej granda. <span class="m">47</span> Sed Jesuo, vidinte la diskutadon de iliaj koroj, prenis infanon, kaj starigis lin apud si, <span class="m">48</span> kaj diris al ili: Kiu akceptos ĉi tiun infanon en mia nomo, tiu min akceptas; kaj kiu min akceptos, tiu akceptas Tiun, kiu min sendis; ĉar kiu estas plej malgranda inter vi ĉiuj, tiu estas granda.</p>

 <p id="az499"><span class="m">49</span> Kaj Johano respondis kaj diris: Estro, ni vidis iun elpelantan demonojn en via nomo; kaj ni malpermesis lin, ĉar li ne sekvas kun ni. <span class="m">50</span> Sed Jesuo diris al li: Ne malpermesu; ĉar tiu, kiu ne estas kontraŭ vi, estas por vi.</p>

 <p id="az500"><span class="m">51</span> Kaj kiam la tagoj maturiĝis por lia suprenakcepto, li firmigis sian vizaĝon, por iri al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, <span class="m">52</span> kaj sendis senditojn antaŭ sia vizaĝo; kaj ili iris, kaj eniris en vilaĝon de la Samarianoj, por pretigi por li. <span class="m">53</span> Kaj tiuj lin ne akceptis, ĉar lia vizaĝo estis direktata al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">54</span> Kaj liaj disĉiploj Jakobo kaj Johano, tion vidinte, diris: Sinjoro, ĉu vi volas, ke ni ordonu fajron malsuprenveni el la ĉielo kaj ekstermi ilin? <span class="m">55</span> Sed li sin turnis kaj admonis ilin; kaj li diris: Vi mem ne scias, laŭ kia spirito vi estas. <span class="m">56</span> Ĉar la Filo de homo venis, ne por pereigi animojn de homoj, sed por savi. Kaj ili iris en alian vilaĝon.</p>

 <p id="az501"><span class="m">57</span> Kaj dum ili vojaĝis, sur la vojo iu diris al li: Mi vin sekvos, kien ajn vi iros. <span class="m">58</span> Kaj Jesuo diris al li: La vulpoj havas kavojn, kaj la birdoj de la ĉielo havas ripozejojn; sed la Filo de homo ne havas, kie kuŝigi sian kapon. <span class="m">59</span> Kaj li diris al alia: Sekvu min. Sed li diris: Sinjoro, permesu al mi unue iri kaj enterigi mian patron. <span class="m">60</span> Sed li diris al li: Lasu la mortintojn enterigi siajn mortintojn; sed vi iru kaj proklamu la regnon de Dio. <span class="m">61</span> Kaj ankoraŭ alia diris: Mi vin sekvos, Sinjoro; sed unue permesu al mi adiaŭi tiujn, kiuj estas en mia domo. <span class="m">62</span> Sed Jesuo diris al li: Neniu, metinte sian manon al la plugilo kaj rigardante malantaŭen, taŭgas por la regno de Dio.</p>

 </div>

 <div class="chapitro"> <h4>10</h4> <p id="az502"><span class="m">1</span> Kaj post tio la Sinjoro elektis sepdek aliajn, kaj ilin forsendis duope antaŭ sia vizaĝo en ĉiun urbon kaj ĉiun lokon, kien li mem estis venonta. <span class="m">2</span> Kaj li diris al ili: La rikolto estas granda, sed la laborantoj estas malmultaj; petu do la Estron de la rikolto, ke Li sendu laborantojn en Sian rikolton. <span class="m">3</span> Iru; jen mi sendas vin kiel ŝafidojn meze de lupoj. <span class="m">4</span> Ne portu monujon, nek saketon, nek ŝuojn; kaj salutu neniun sur la vojo. <span class="m">5</span> Kaj en kiun ajn domon vi eniros, unue diru: Paco al ĉi tiu domo. <span class="m">6</span> Kaj se tie estos filo de paco, via paco restos sur li; sed se ne, ĝi revenos al vi. <span class="m">7</span> Kaj en tiu sama domo restu, manĝante kaj trinkante tion, kion ili havas; ĉar la laboranto meritas sian salajron. Ne transiru de domo en domon. <span class="m">8</span> Kaj en kiun ajn urbon vi eniros, kaj oni vin akceptos, manĝu tion, kion oni metos antaŭ vin; <span class="m">9</span> kaj sanigu la tieajn malsanulojn, kaj diru al ili: La regno de Dio alproksimiĝis al vi. <span class="m">10</span> Sed en kiun ajn urbon vi eniros, kaj oni ne akceptos vin, eliru sur ĝiajn stratojn, kaj diru: <span class="m">11</span> Eĉ la polvon de via urbo, kiu sin tenas al niaj piedoj, ni deviŝas kontraŭ vin; tamen sciu, ke la regno de Dio alproksimiĝis al vi. <span class="m">12</span> Mi diras al vi: Estos pli elporteble en tiu tago por <span class="nomo" lang="und" title="Ne-Esperanta nomo. Lingvo: nespecifita">Sodom</span>, ol por tiu urbo. <span class="m">13</span> Ve al vi, <span class="nomo" lang="und" title="Ne-Esperanta nomo. Lingvo: nespecifita">Ĥorazin</span>! ve al vi, <span class="nomo" lang="und" title="Ne-Esperanta nomo. Lingvo: nespecifita">Betsaida</span>! ĉar se en Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span> estus faritaj tiuj potencaj faroj, kiuj fariĝis en vi, ili jam antaŭ longe pentus, sidante en sakaĵo kaj cindro. <span class="m">14</span> Tamen estos pli elporteble por Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span> en la juĝado, ol por vi. <span class="m">15</span> Kaj vi, <span class="nomo" lang="und" title="Ne-Esperanta nomo. Lingvo: nespecifita">Kapernaum</span>, ĉu vi estos altigita ĝis la ĉielo? vi ja malsupreniros ĝis <span class="nomo" lang="und" title="Ne-Esperanta nomo. Lingvo: nespecifita">Hades</span>. <span class="m">16</span> Kiu vin aŭskultas, tiu min aŭskultas; kiu vin malŝatas, tiu min malŝatas; kaj kiu min malŝatas, tiu malŝatas Tiun, kiu min sendis.</p>

 <p id="az503"><span class="m">17</span> Kaj la sepdek revenis kun ĝojo, dirante: Sinjoro, eĉ la demonoj submetiĝas al ni per via nomo. <span class="m">18</span> Kaj li diris al ili: Mi vidis Satanon falanta de la ĉielo, kiel fulmo. <span class="m">19</span> Jen mi donis al vi aŭtoritaton piedpaŝi sur serpentoj kaj skorpioj, kaj sur la tuta potenco de la malamiko; kaj nenio iel vin difektos. <span class="m">20</span> Tamen ne ĝoju pri tio, ke la spiritoj submetiĝis al vi; sed ĝoju, ke viaj nomoj estas skribitaj en la ĉielo.</p>

 <p id="az504"><span class="m">21</span> En tiu sama horo li ĝojis en la Sankta Spirito, kaj diris: Mi Vin gloras, ho Patro, Estro de la ĉielo kaj la tero, ke Vi kaŝis ĉi tion for de saĝuloj kaj prudentuloj, kaj malkaŝis al infanetoj; jes, Patro, ĉar al Vi tio bone plaĉis. <span class="m">22</span> Ĉio estas transdonita al mi de mia Patro; kaj neniu scias, kiu estas la Filo, krom la Patro; nek kiu estas la Patro, krom la Filo, kaj tiu, al kiu la Filo volas malkaŝi Lin. <span class="m">23</span> Kaj sin turninte al la disĉiploj, li flanke diris: Feliĉaj estas la okuloj, kiuj vidas tion, kion vi vidas; <span class="m">24</span> ĉar mi diras al vi, ke multaj profetoj kaj reĝoj deziris vidi tion, kion vi vidas, kaj ili ne vidis; kaj aŭdi tion, kion vi aŭdas, kaj ili ne aŭdis.</p>

 <p id="az505"><span class="m">25</span> Kaj jen unu leĝisto stariĝis, kaj tentis lin, dirante: Majstro, kion mi faru, por heredi eternan vivon? <span class="m">26</span> Kaj li diris al li: Kio estas skribita en la leĝo? kiel vi legas? <span class="m">27</span> Kaj li responde diris: Amu la Eternulon, vian Dion, per via tuta koro kaj per via tuta animo kaj per via tuta forto kaj per via tuta menso, kaj vian proksimulon kiel vin mem. <span class="m">28</span> Kaj li diris al li: Vi prave respondis; tion faru, kaj vi vivos. <span class="m">29</span> Sed li, dezirante pravigi sin, diris al Jesuo: Kaj kiu estas mia proksimulo? <span class="m">30</span> Jesuo respondis kaj diris: Unu homo malsupreniris de <span class="nomo" lang="und" title="Ne-Esperanta nomo. Lingvo: nespecifita">Jerusalem</span> al Jeriĥo; kaj li falis en la manojn de rabistoj, kiuj lin senvestigis kaj batis, kaj foriris, lasante lin duone senviva. <span class="m">31</span> Kaj laŭ okazo unu pastro malsupreniris la saman vojon; kaj lin vidinte, li preterpasis aliflanke. <span class="m">32</span> Kaj tiel same unu Levido, veninte al la loko kaj lin vidinte, preterpasis aliflanke. <span class="m">33</span> Sed unu Samariano, vojaĝante, alvenis tien, kie li estis, kaj lin ekvidinte, li kortuŝiĝis, <span class="m">34</span> kaj alproksimiĝis, kaj bandaĝis liajn vundojn, kaj surverŝis oleon kaj vinon; kaj li metis lin sur sian beston, kaj kondukis lin al gastejo, kaj zorgis pri li. <span class="m">35</span> Kaj la morgaŭan tagon li elprenis du denarojn kaj donis ilin al la gastejestro, kaj diris: Zorgu pri li, kaj kion pli vi elspezos, mi tion repagos al vi, kiam mi revenos. <span class="m">36</span> Kiu el tiuj tri, laŭ via opinio, sin montris proksimulo de tiu, kiu falis en la manojn de la rabistoj? <span class="m">37</span> Kaj li diris: Tiu, kiu faris al li kompaton. Kaj Jesuo diris al li: Iru vi, kaj faru tion saman.</p>

 <p id="az506"><span class="m">38</span> Kaj dum ili vojaĝis, li eniris en unu vilaĝon; kaj virino, nomata <span class="nomo" lang="und" title="Ne-Esperanta nomo. Lingvo: nespecifita">Marta</span>, akceptis lin en sian domon. <span class="m">39</span> Kaj ŝi havis fratinon, nomatan <span class="nomo" lang="und" title="Ne-Esperanta nomo. Lingvo: nespecifita">Maria</span>, kaj ĉi tiu sidis apud la piedoj de la Sinjoro, kaj aŭskultis lian parolon. <span class="m">40</span> Sed <span class="nomo" lang="und" title="Ne-Esperanta nomo. Lingvo: nespecifita">Marta</span> estis distrata pro multo da servado; kaj ŝi alproksimiĝis, kaj diris: Sinjoro, ĉu vi ne zorgas pri tio, ke mia fratino lasis al mi servi sola? diru do al ŝi, ke ŝi min helpu. <span class="m">41</span> Sed la Sinjoro respondis kaj diris al ŝi: <span class="nomo" lang="und" title="Ne-Esperanta nomo. Lingvo: nespecifita">Marta</span>, <span class="nomo" lang="und" title="Ne-Esperanta nomo. Lingvo: nespecifita">Marta</span>, vi zorgas kaj klopodadas pri multaj aferoj; <span class="m">42</span> sed unu afero estas necesa; kaj <span class="nomo" lang="und" title="Ne-Esperanta nomo. Lingvo: nespecifita">Maria</span> elektis la bonan parton, kiu ne estos prenita for de ŝi.</p>

 </div>

 <div class="chapitro"> <h4>11</h4> <p id="az507"><span class="m">1</span> Kaj li preĝis en iu loko; kaj kiam li ĉesis preĝi, unu el liaj disĉiploj diris al li: Sinjoro, instruu nin preĝi, kiel ankaŭ Johano instruis siajn disĉiplojn. <span class="m">2</span> Kaj li diris al ili: Kiam vi preĝas, diru: Patro, Estu sanktigita Via nomo. Venu Via regno. <span class="m">3</span> Donu al ni tagon post tago nian ĉiutagan panon. <span class="m">4</span> Kaj pardonu al ni niajn pekojn, ĉar ni ankaŭ pardonas al ĉiu, kiu ŝuldas al ni. Kaj ne konduku nin en tenton.</p>

 <p id="az508"><span class="m">5</span> Kaj li diris al ili: Kiu el vi havos amikon, kaj iros al li noktomeze, kaj diros al li: Amiko, pruntu al mi tri panojn; <span class="m">6</span> ĉar amiko mia venis al mi post vojaĝo, kaj mi ne havas, kion meti antaŭ lin; <span class="m">7</span> kaj tiu de interne respondos kaj diros: Ne ĝenu min; la pordo estas jam fermita, kaj miaj infanoj kun mi estas en lito; mi ne povas min levi kaj doni al vi? <span class="m">8</span> Mi diras al vi: Kvankam li ne volos pro sia amikeco al li leviĝi kaj doni al li, tamen, pro ĉi ties persisteco li leviĝos kaj donos al li tiom, kiom li bezonas. <span class="m">9</span> Kaj mi diras al vi: Petu, kaj al vi estos donite; serĉu, kaj vi trovos; frapu, kaj al vi estos malfermite. <span class="m">10</span> Ĉar ĉiu petanto ricevas; kaj la serĉanto trovas; kaj al la frapanto estos malfermite. <span class="m">11</span> Kaj de kiu el vi, kiu estas patro, filo petos panon, kaj li donos al li ŝtonon? aŭ se li petas fiŝon, ĉu li anstataŭ fiŝo donos al li serpenton? <span class="m">12</span> Aŭ se li petos ovon, ĉu li donos al li skorpion? <span class="m">13</span> Se vi do, estante malbonaj, scias doni bonajn donacojn al viaj infanoj, des pli via Patro ĉiela donos la Sanktan Spiriton al tiuj, kiuj petos al Li.</p>

 <p id="az509"><span class="m">14</span> Kaj li estis elpelanta demonon, kiu estis muta. Kaj kiam la demono eliris, la mutulo parolis; kaj la homamaso miregis. <span class="m">15</span> Sed iuj el ili diris: Per <span class="nomo" lang="und" title="Ne-Esperanta nomo. Lingvo: nespecifita">Baal-Zebub</span>, la estro de la demonoj, li elpelas demonojn. <span class="m">16</span> Kaj aliaj, tentante lin, postulis de li signon el la ĉielo. <span class="m">17</span> Sed li, sciante iliajn pensojn, diris al ili: Ĉiu regno, dividita kontraŭ si, dezertiĝas; kaj domo, dividita kontraŭ domo, falas. <span class="m">18</span> Kaj se ankaŭ Satano dividiĝas kontraŭ si, kiel staros lia regno? ĉar vi diras, ke per <span class="nomo" lang="und" title="Ne-Esperanta nomo. Lingvo: nespecifita">Baal-Zebub</span> mi elpelas demonojn. <span class="m">19</span> Kaj se per <span class="nomo" lang="und" title="Ne-Esperanta nomo. Lingvo: nespecifita">Baal-Zebub</span> mi elpelas demonojn, per kiu viaj filoj ilin elpelas? tial ili estos viaj juĝantoj. <span class="m">20</span> Sed se per la fingro de Dio mi elpelas demonojn, tiam la regno de Dio jam venis sur vin. <span class="m">21</span> Kiam fortulo plene armita gardas sian palacon, en paco estas liaj posedaĵoj; <span class="m">22</span> sed kiam venas iu pli forta ol li kaj venkos lin, li forprenas lian plenarmilaron, al kiu li fidis, kaj disdonas lian havon. <span class="m">23</span> Kiu ne estas kun mi, tiu estas kontraŭ mi; kaj kiu ne kolektas kun mi, tiu disĵetas. <span class="m">24</span> Kiam la malpura spirito eliris el homo, ĝi trairas tra senakvaj lokoj, serĉante ripozon; kaj ne trovante ĝin, diras: Mi reiros al mia domo, el kie mi eliris. <span class="m">25</span> Kaj alveninte, ĝi trovas ĝin balaita kaj ornamita. <span class="m">26</span> Tiam ĝi iras kaj alprenas al si sep aliajn spiritojn pli malbonajn ol ĝi mem, kaj ili, enirinte, loĝas tie; kaj la fina stato de tiu homo fariĝas pli malbona, ol la unua.</p>

 <p id="az510"><span class="m">27</span> Kaj dum li ĉi tion parolis, unu virino el la homamaso levis sian voĉon, kaj diris al li: Feliĉaj estas la ventro, kiu naskis vin, kaj la mamoj, kiujn vi suĉis. <span class="m">28</span> Sed li diris: Sed pli ĝuste, feliĉaj estas tiuj, kiuj aŭdas la vorton de Dio kaj observas ĝin.</p>

 <p id="az511"><span class="m">29</span> Kaj kiam la homamaso kolektiĝis al li, li ekparolis, dirante: Ĉi tiu generacio estas malbona generacio; ĝi serĉas signon, kaj signo ne estos donita al ĝi, krom la signo de <span class="nomo" lang="und" title="Ne-Esperanta nomo. Lingvo: nespecifita">Jona</span>. <span class="m">30</span> Ĉar kiel <span class="nomo" lang="und" title="Ne-Esperanta nomo. Lingvo: nespecifita">Jona</span> estis signo por la Nineveanoj, tiel ankaŭ estos la Filo de homo por ĉi tiu generacio. <span class="m">31</span> La reĝino de la sudo leviĝos en la juĝado kun la viroj de ĉi tiu generacio, kaj ilin kondamnos; ĉar ŝi venis el la finoj de la tero, por aŭskulti la saĝon de Salomono; kaj jen iu pli granda ol Salomono estas ĉi tie. <span class="m">32</span> Viroj Nineveanoj staros en la juĝado kun ĉi tiu generacio, kaj ĝin kondamnos; ĉar ili pentis pro la predikado de <span class="nomo" lang="und" title="Ne-Esperanta nomo. Lingvo: nespecifita">Jona</span>; kaj jen iu pli granda ol <span class="nomo" lang="und" title="Ne-Esperanta nomo. Lingvo: nespecifita">Jona</span> estas ĉi tie.</p>

 <p id="az512"><span class="m">33</span> Kiam oni ekbruligis lampon, oni metas ĝin ne en kaŝejon, nek sub grenmezurilon, sed sur la lampingon, por ke la enirantoj povu vidi la lumon. <span class="m">34</span> La lampo de via korpo estas via okulo; kiam via okulo estas sendifekta, via tuta korpo estas luma; sed kiam ĝi estas malbona, via korpo ankaŭ estas malluma. <span class="m">35</span> Tial viglu, ke la lumo, kiu estas en vi, ne estu mallumo. <span class="m">36</span> Tial, se via tuta korpo estas luma, havante nenian malluman parton, ĝi estos tute lumplena, kiel kiam la lampo lumas al vi per sia brilo.</p>

 <p id="az513"><span class="m">37</span> Kaj dum li parolis, unu Fariseo invitis lin matenmanĝi kun li; kaj li eniris kaj sidiĝis. <span class="m">38</span> Kaj la Fariseo, ekvidinte, miris, ke li ne lavis sin antaŭ la matenmanĝo. <span class="m">39</span> Kaj la Sinjoro diris al li: Vi Fariseoj purigas la eksteron de kaliko kaj plado, sed via interno estas plena de rabado kaj malvirto. <span class="m">40</span> Malsaĝuloj! ĉu Tiu, kiu faris la eksteron, ne faris ankaŭ la internon? <span class="m">41</span> Tamen, uzu por almozo la internaĵojn, kaj jen ĉio estas al vi pura.</p>

 <p id="az514"><span class="m">42</span> Sed ve al vi, Fariseoj! ĉar vi pagas dekonaĵojn de mento kaj ruto kaj ĉiu vegetaĵo, kaj preterlasas juĝon kaj amon al Dio; ĉi tion vi devus fari, kaj tion ne preterlasi. <span class="m">43</span> Ve al vi, Fariseoj! ĉar vi amas la ĉefseĝojn en la sinagogoj, kaj la salutojn sur la placoj. <span class="m">44</span> Ve al vi! ĉar vi similas tombojn ne vidatajn; kaj la homoj, kiuj iras super ili, ne scias.</p>

 <p id="az515"><span class="m">45</span> Kaj unu el la leĝistoj responde diris al li: Majstro, dirante ĉi tion, vi ankaŭ nin riproĉas. <span class="m">46</span> Kaj li diris: Ve ankaŭ al vi, leĝistoj! ĉar vi ŝarĝas homojn per ŝarĝoj malfacile porteblaj, kaj vi mem ne tuŝas eĉ per unu el viaj fingroj la ŝarĝojn. <span class="m">47</span> Ve al vi! ĉar vi konstruas la tombojn de la profetoj, kiujn viaj patroj mortigis. <span class="m">48</span> Tial vi estas atestantoj, kaj konsentas al la faroj de viaj patroj; ĉar ili mortigis ilin, kaj vi konstruas la tombojn. <span class="m">49</span> Tial ankaŭ diris la saĝo de Dio: Mi sendos al ili profetojn kaj apostolojn, kaj iujn el tiuj ili mortigos kaj persekutos; <span class="m">50</span> por ke la sango de ĉiuj profetoj, kiu estis elverŝita de post la komenco de la mondo, estu postulita el ĉi tiu generacio, <span class="m">51</span> de la sango de <span class="nomo" lang="und" title="Ne-Esperanta nomo. Lingvo: nespecifita">Habel</span> ĝis la sango de <span class="nomo" lang="und" title="Ne-Esperanta nomo. Lingvo: nespecifita">Zeĥarja</span>, kiu pereis inter la altaro kaj la sankta domo; jes, mi diras al vi: Ĝi estos postulita el ĉi tiu generacio. <span class="m">52</span> Ve al vi, leĝistoj! ĉar vi forprenis la ŝlosilon de la scio; vi mem ne eniris, kaj vi malhelpis la enirantajn.</p>

 <p id="az516"><span class="m">53</span> Kaj kiam li eliris el tie, la skribistoj kaj la Fariseoj atakis lin insiste, kaj instigis lin paroli pri multaj aferoj; <span class="m">54</span> insidante kontraŭ li, por kapti ion el lia buŝo.</p>

 </div>

 <div class="chapitro"> <h4>12</h4> <p id="az517"><span class="m">1</span> Dume, kiam la miriadoj de la homamaso kunkolektiĝis tiel, ke ili piedpremis unu la alian, li ekparolis al siaj disĉiploj, dirante unue: Gardu vin kontraŭ la fermentaĵo de la Fariseoj, kiu estas hipokriteco. <span class="m">2</span> Sed estas nenio kovrita, kio ne estos elmontrita; kaj nenio kaŝita, kio ne estos sciata. <span class="m">3</span> Tial, kion vi diris en la mallumo, tio estos aŭdita en la lumo; kaj kion vi parolis en orelon en internaj ĉambroj, tio estos proklamita sur la tegmentoj. <span class="m">4</span> Kaj mi diras al vi, miaj amikoj: Ne timu tiujn, kiuj mortigas la korpon, kaj poste ne povas fari ion plu. <span class="m">5</span> Sed mi montros al vi, kiun vi devas timi: Timu Tiun, kiu, mortiginte, plue havas aŭtoritaton enĵeti en Gehenan; jes, mi diras al vi: Tiun timu. <span class="m">6</span> Ĉu oni ne vendas kvin paserojn por du asaroj? kaj eĉ unu el ili ne estas forgesita antaŭ Dio. <span class="m">7</span> Sed eĉ la haroj de via kapo estas ĉiuj kalkulitaj. Ne timu; vi pli valoras ol multaj paseroj. <span class="m">8</span> Kaj mi diras al vi: Ĉiun, kiu konfesos min antaŭ la homoj, la Filo de homo ankaŭ konfesos antaŭ la anĝeloj de Dio; <span class="m">9</span> sed kiu malkonfesos min antaŭ la homoj, tiu estos malkonfesita antaŭ la anĝeloj de Dio. <span class="m">10</span> Kaj por ĉiu, kiu parolos vorton kontraŭ la Filo de homo, estos pardono; sed por tiu, kiu blasfemas kontraŭ la Sankta Spirito, ne estos pardono. <span class="m">11</span> Kaj kiam oni kondukos vin antaŭ la sinagogojn kaj regantojn kaj aŭtoritatulojn, ne zorgu, kiel aŭ kion respondi, aŭ kion diri; <span class="m">12</span> ĉar la Sankta Spirito instruos al vi en tiu horo mem tion, kion vi devas diri.</p>

 <p id="az518"><span class="m">13</span> Kaj unu el la homamaso diris al li: Majstro, diru al mia frato, ke li dividu kun mi la heredaĵon. <span class="m">14</span> Sed li diris al li: Ho viro, kiu starigis min super vi kiel juĝanton aŭ dividanton? <span class="m">15</span> Kaj li diris al ili: Zorgu, kaj gardu vin kontraŭ ĉia avideco, ĉar la vivo de homo ne konsistas en la abundeco de liaj posedaĵoj. <span class="m">16</span> Kaj li parolis al ili parabolon, dirante: La bieno de unu riĉulo donis abunde; <span class="m">17</span> kaj li konsideris, dirante: Kion mi faru, ĉar mi ne havas lokon, kie mi povas amasigi miajn fruktojn? <span class="m">18</span> Kaj li diris: Jen kion mi faros: mi disbatos miajn grenejojn kaj konstruos pli grandajn, kaj tie mi amasigos mian grenon kaj miajn posedaĵojn. <span class="m">19</span> Kaj mi diros al mia animo: Animo, vi havas multajn posedaĵojn, provizitajn por multaj jaroj; ripozu, manĝu, trinku, estu gaja. <span class="m">20</span> Sed Dio diris al li: Ho senprudentulo! ĉi tiun nokton oni postulas de vi vian animon; kies estos tio, kion vi preparis? <span class="m">21</span> Tia estas tiu, kiu kolektas por si trezoron, kaj ne estas riĉa rilate Dion.</p>

 <p id="az519"><span class="m">22</span> Kaj li diris al siaj disĉiploj: Tial mi diras al vi: Ne zorgu pri via vivo, kion vi manĝu; nek pri via korpo, kion vi surmetu. <span class="m">23</span> Ĉar la vivo estas pli ol nutraĵo, kaj la korpo pli ol vestaĵo. <span class="m">24</span> Pripensu la korvojn, ke ili ne semas, nek rikoltas, kaj ne havas provizejon nek grenejon; kaj Dio nutras ilin; kiom pli vi valoras, ol la birdoj! <span class="m">25</span> Kaj kiu el vi per zorgado povas aldoni unu ulnon al sia staturo? <span class="m">26</span> Se do vi ne povas fari eĉ la plej malgrandan aferon, kial vi zorgas pri la ceteraj? <span class="m">27</span> Pripensu la liliojn, kiel ili kreskas; ili ne laboras, nek ŝpinas; tamen mi diras al vi: Eĉ Salomono en sia tuta gloro ne estis ornamita tiel, kiel unu el ĉi tiuj. <span class="m">28</span> Sed se Dio tiel vestas la kampan herbaĵon, kiu hodiaŭ ekzistas, kaj morgaŭ estos ĵetata en fornon, kiom pli certe Li vestos vin, ho malgrandfiduloj! <span class="m">29</span> Kaj ne serĉu, kion vi manĝos, kaj kion vi trinkos, kaj ne estu dubemaj. <span class="m">30</span> Ĉar pri ĉio tio serĉas la nacioj de la mondo; sed via Patro scias, ke vi tion bezonas. <span class="m">31</span> Sed celu Lian regnon, kaj ĉio tio estos aldonita al vi. <span class="m">32</span> Ne timu, malgranda grego; ĉar bone plaĉis al la Patro doni al vi la regnon. <span class="m">33</span> Vendu viajn posedaĵojn, kaj donu almozon; faru por vi monujojn, kiuj ne fariĝos malnovaj, trezoron ne mankontan en la ĉielo, kie ŝtelisto ne alproksimiĝas kaj tineo ne detruas. <span class="m">34</span> Ĉar kie estas via trezoro, tie estos ankaŭ via koro.</p>

 <p id="az520"><span class="m">35</span> Viaj lumboj estu zonitaj, kaj viaj lampoj estu brulantaj; <span class="m">36</span> kaj vi mem estu similaj al viroj, kiuj atendas sian sinjoron, kiam li revenos de la edziĝa festo; por ke ili tuj malfermu al li, kiam li venos kaj frapos. <span class="m">37</span> Feliĉaj estas tiuj servistoj, kiujn la sinjoro, kiam li venos, trovos viglaj; vere mi diras al vi, ke li sin zonos, kaj sidigos ilin por manĝi, kaj mem venos kaj servos al ili. <span class="m">38</span> Kaj se li alvenos nokte dum la dua gardoparto, aŭ dum la tria gardoparto, kaj tiel ilin trovos, feliĉaj estas tiuj servistoj. <span class="m">39</span> Sed sciu, ke se la domomastro scius, je kioma horo la ŝtelisto venos, li maldormus kaj ne lasus sian domon trafosiĝi. <span class="m">40</span> Vi ankaŭ estu pretaj, ĉar en tiu horo, kiun vi ne pripensas, la Filo de homo venos.</p>

 <p id="az521"><span class="m">41</span> Kaj Petro diris: Sinjoro, ĉu vi parolas ĉi tiun parabolon por ni, aŭ ankaŭ por ĉiuj? <span class="m">42</span> Kaj la Sinjoro diris: Kiu do estas la fidela kaj saĝa administranto, kiun lia sinjoro starigos super sia servantaro, por doni al ili ĝustatempe ilian porcion da nutraĵo? <span class="m">43</span> Feliĉa estas tiu servisto, kiun lia sinjoro, veninte, trovos aganta tiel. <span class="m">44</span> Vere mi diras al vi, ke li starigos lin super ĉio, kion li havas. <span class="m">45</span> Sed se tiu servisto diros en sia koro: Mia sinjoro prokrastas sian alvenon; kaj komencos bati la knabojn kaj la knabinojn, kaj manĝos kaj trinkos kaj ebriiĝos, <span class="m">46</span> la sinjoro de tiu servisto alvenos en tago, kiam li ne atendas, kaj en horo, pri kiu li ne scias; kaj tranĉe skurĝos lin, kaj difinos por li parton kun la senfiduloj. <span class="m">47</span> Kaj tiu servisto, kiu sciis la volon de sia sinjoro, kaj nenion pretigis, nek faris laŭ lia volo, suferos multajn batojn; <span class="m">48</span> sed tiu, kiu ne sciis, kaj laŭ siaj agoj meritis batojn, suferos malmultajn batojn. Kaj al kiu multo estas donita, el tiu estos multo postulata; kaj al kiu oni multon komisiis, el tiu oni des pli multon postulos.</p>

 <p id="az522"><span class="m">49</span> Mi alvenis, por ĵeti fajron sur la teron; kaj kion mi volas, se jam ĝi ekbrulis? <span class="m">50</span> Sed mi havas bapton, per kiu esti baptita; kaj kiel mi premiĝas, ĝis ĝi estos plenumita! <span class="m">51</span> Ĉu vi supozas, ke mi alvenis, por doni pacon sur la tero? Mi diras al vi: Ne; sed pli vere disigon; <span class="m">52</span> ĉar de nun estos kvin el unu domo disigitaj, tri kontraŭ du, kaj du kontraŭ tri. <span class="m">53</span> Estos disigitaj patro kontraŭ filo, kaj filo kontraŭ patro; patrino kontraŭ filino, kaj filino kontraŭ patrino; bopatrino kontraŭ bofilino, kaj bofilino kontraŭ bopatrino.</p>

 <p id="az523"><span class="m">54</span> Kaj li diris al la homamasoj: Kiam vi vidas nubon leviĝantan en la okcidento, vi tuj diras: Venos pluveto; kaj tiel fariĝas. <span class="m">55</span> Kaj kiam blovas la suda vento, vi diras: Estos varmego; kaj tiel fariĝas. <span class="m">56</span> Ho hipokrituloj! vi scias esplori la aspekton de la tero kaj de la ĉielo; sed kial vi ne scias esplori ĉi tiun tempon? <span class="m">57</span> Kaj kial eĉ per vi mem vi ne juĝas, kio estas justa? <span class="m">58</span> Ĉar dum vi iradas kun via kontraŭulo al la reganto, survoje klopodu liberiĝi de li; por ne lasi, ke li trenu vin al la juĝisto, kaj la juĝisto vin transdonu al la oficisto de la tribunalo, kaj la oficisto vin ĵetu en malliberejon. <span class="m">59</span> Mi diras al vi: Vi neniel el tie eliros, ĝis vi pagos la lastan lepton.</p>

 </div>

 <div class="chapitro"> <h4>13</h4> <p id="az524"><span class="m">1</span> Kaj ĉeestis en tiu sama tempo iuj, kiuj rakontis al li pri tiuj Galileanoj, kies sangon Pilato miksis kun iliaj oferaĵoj. <span class="m">2</span> Kaj responde li diris al ili: Ĉu vi pensas, ke tiuj Galileanoj estis pekuloj pli ol ĉiuj Galileanoj, pro tio, ke ili tion suferis? <span class="m">3</span> Mi diras al vi: Neniel; sed se vi ne pentos, vi ĉiuj tiel same pereos. <span class="m">4</span> Aŭ pri tiuj dek ok, sur kiujn falis la turo en <span class="nomo" lang="und" title="Ne-Esperanta nomo. Lingvo: nespecifita">Ŝiloaĥ</span> kaj ilin mortigis, ĉu vi pensas, ke ili estis pekuloj pli ol ĉiuj homoj, kiuj loĝis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>? <span class="m">5</span> Neniel, mi diras al vi; sed se vi ne pentos, vi ĉiuj ankaŭ pereos.</p>

 <p id="az525"><span class="m">6</span> Kaj li parolis la jenan parabolon: Unu viro havis figarbon, plantitan en lia vinberĝardeno, kaj li venis, serĉante frukton sur ĝi, kaj ne trovis. <span class="m">7</span> Kaj li diris al la vinberisto: Jen tri jarojn mi venas, serĉante frukton sur ĉi tiu figarbo, kaj mi ne trovas; elhaku ĝin; kial ĝi senutiligas ankaŭ la teron? <span class="m">8</span> Sed li responde diris: Sinjoro, lasu ĝin resti ankaŭ ĉi tiun jaron, ĝis mi fosos ĉirkaŭ ĝi kaj metos sterkon; <span class="m">9</span> kaj se ĝi poste donos frukton, bone; sed se ne, vi elhakos ĝin.</p>

 <p id="az526"><span class="m">10</span> Kaj li instruadis en unu el la sinagogoj en la sabato. <span class="m">11</span> Kaj jen virino, kiu dum dek ok jaroj havis spiriton de malforteco; kaj ŝi estis kunkurbita kaj neniel povis leviĝi. <span class="m">12</span> Kaj vidinte ŝin, Jesuo vokis ŝin, kaj diris: Virino, vi estas liberigita el via malforteco. <span class="m">13</span> Kaj li metis sur ŝin la manojn, kaj ŝi tuj rektiĝis kaj gloris Dion. <span class="m">14</span> Kaj la sinagogestro, indignante, ke Jesuo resanigis en la sabato, respondis kaj diris al la homamaso: Ekzistas ses tagoj, en kiuj oni devas labori; en ili do venu, por esti resanigitaj, kaj ne en la sabata tago. <span class="m">15</span> Sed la Sinjoro respondis al li kaj diris: Ho hipokrituloj! ĉu ne ĉiu el vi en la sabato malligas sian bovon aŭ sian azenon el la stalo, kaj forkondukas ĝin, por trinkigi? <span class="m">16</span> Kaj ĉu ne devis ĉi tiu virino, estante filino de <span class="nomo" lang="und" title="Ne-Esperanta nomo. Lingvo: nespecifita">Abraham</span>, ligite de Satano jen dek ok jarojn, esti malligita el ĉi tiu kateno en la sabata tago? <span class="m">17</span> Kaj kiam li tion diris, ĉiuj liaj kontraŭuloj hontiĝis; kaj la tuta homamaso ĝojis pro ĉiuj gloraj agoj, faritaj de li.</p>

 <p id="az527"><span class="m">18</span> Kaj li diris: Al kio similas la regno de Dio? kaj al kio mi ĝin komparu? <span class="m">19</span> Ĝi estas simila al sinapa semeto, kiun viro prenis kaj ĵetis en sian ĝardenon; kaj ĝi kreskis kaj fariĝis arbo; kaj la birdoj de la ĉielo loĝis en ĝiaj branĉoj. <span class="m">20</span> Poste li diris: Al kio mi komparu la regnon de Dio? <span class="m">21</span> Ĝi estas simila al fermentaĵo, kiun virino prenis kaj kaŝis en tri mezuroj da faruno, ĝis la tuto fermentis.</p>

 <p id="az528"><span class="m">22</span> Kaj li iris tra urboj kaj vilaĝoj, instruante kaj irante ĉiam pluen al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">23</span> Kaj iu diris al li: Sinjoro, ĉu malmultaj estas la savataj? Kaj li diris al ili: <span class="m">24</span> Strebu eniri tra la mallarĝa pordo; ĉar multaj, mi diras al vi, deziros eniri kaj ne povos. <span class="m">25</span> Kiam la domomastro leviĝos kaj ŝlosos la pordon, kaj vi komencos stari ekstere kaj frapi sur la pordon, dirante: Sinjoro, malfermu al ni; kaj li respondos kaj diros al vi: Mi ne scias, de kie vi estas; <span class="m">26</span> tiam vi ekparolos: Ni manĝis kaj trinkis antaŭ vi, kaj sur niaj stratoj vi instruadis; <span class="m">27</span> kaj li parolos, kaj diros al vi: Mi ne scias, de kie vi estas; foriru de mi, ĉiuj farantoj de maljusteco. <span class="m">28</span> Tie estos la plorado kaj la grincado de dentoj, kiam vi vidos Abrahamon kaj Isaakon kaj Jakobon kaj ĉiujn profetojn en la regno de Dio, kaj vin mem forpelitaj eksteren. <span class="m">29</span> Kaj oni venos el oriento kaj el okcidento, kaj el nordo kaj el sudo, kaj sidiĝos en la regno de Dio. <span class="m">30</span> Kaj jen estas lastaj, kiuj estos unuaj; kaj estas unuaj, kiuj estos lastaj.</p>

 <p id="az529"><span class="m">31</span> En tiu sama horo alvenis iuj Fariseoj, kaj diris al li: Eliru kaj foriru de ĉi tie, ĉar Herodo volas mortigi vin. <span class="m">32</span> Kaj li diris al ili: Iru, kaj diru al tiu vulpo: Jen mi elpelas demonojn kaj faras sanigojn hodiaŭ kaj morgaŭ, kaj la trian tagon mi estos perfektigita. <span class="m">33</span> Sed mi devas iradi hodiaŭ kaj morgaŭ kaj postmorgaŭ, ĉar ne povas esti, ke profeto pereos ekster <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">34</span> Ho <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kiu pereigas la profetojn kaj ŝtonmortigas tiujn, kiuj estas senditaj al ĝi! kiom ofte mi deziris kolekti viajn infanojn, kiel kokino kolektas sian idaron sub la flugilojn, kaj vi ne volis! <span class="m">35</span> Jen via domo estas lasita al vi dezerta; kaj mi diras al vi: Vi min ne vidos, ĝis vi diros: Estu benata tiu, kiu venas en la nomo de la Eternulo.</p>

 </div>

 <div class="chapitro"> <h4>14</h4> <p id="az530"><span class="m">1</span> Kaj kiam li eniris en sabato en la domon de unu reganto de la Fariseoj, por manĝi panon, ili lin observis. <span class="m">2</span> Kaj jen antaŭ li estis unu hidropsulo. <span class="m">3</span> Kaj respondante, Jesuo parolis al la leĝistoj kaj la Fariseoj, kaj diris: Ĉu estas permesate sanigi en sabato, aŭ ne? <span class="m">4</span> Sed ili silentis. Kaj li prenis lin kaj sanigis lin, kaj forliberigis lin. <span class="m">5</span> Kaj li diris al ili: Kiu el vi havos azenon aŭ bovon, falintan en puton, kaj ne tuj eltiros ĝin en sabata tago? <span class="m">6</span> Kaj ili ne povis respondi al tio.</p>

 <p id="az531"><span class="m">7</span> Kaj li parolis parabolon al la invititoj, vidinte, kiel ili elektas la ĉefajn sidlokojn; li diris al ili: <span class="m">8</span> Kiam vi estas invitita de iu al edziĝa festo, ne sidiĝu en la ĉefa loko, por ke ne okazu, ke iu, pli honorinda ol vi, estas de li invitita; <span class="m">9</span> kaj tiu, kiu invitis vin kaj lin, venos, kaj diros al vi: Cedu lokon al ĉi tiu; kaj tiam vi komencos kun honto preni la lastan lokon. <span class="m">10</span> Sed kiam vi estas invitita, iru kaj sidiĝu en la lasta loko; kaj tiel, kiam venos tiu, kiu vin invitis, li diros al vi: Amiko, iru pli alten; tiam vi havos honoron antaŭ ĉiuj, kiuj sidas kun vi. <span class="m">11</span> Ĉar ĉiu, kiu sin altigas, estos humiligita, kaj kiu sin humiligas, tiu estos altigita.</p>

 <p id="az532"><span class="m">12</span> Kaj li diris al tiu, kiu lin invitis: Kiam vi faras tagmanĝon aŭ vespermanĝon, ne voku viajn amikojn, nek viajn fratojn, nek viajn parencojn, nek viajn riĉajn najbarojn, por ke ne okazu, ke ili ankaŭ invitos vin, kaj vi ricevos rekompencon. <span class="m">13</span> Sed kiam vi faras festenon, invitu malriĉulojn, kriplulojn, lamulojn, blindulojn; <span class="m">14</span> kaj vi estos feliĉa, ĉar ili ne povas rekompenci vin, sed vi rekompenciĝos en la releviĝo de la justuloj.</p>

 <p id="az533"><span class="m">15</span> Kaj aŭdinte tion, unu el la kunsidantoj diris al li: Feliĉa estas tiu, kiu manĝos panon en la regno de Dio. <span class="m">16</span> Sed li diris al li: Unu viro faris grandan vespermanĝon, kaj invitis multajn; <span class="m">17</span> kaj en la horo de la festeno li elsendis sian serviston, por diri al la invititoj: Venu, ĉar ĉio estas jam preta. <span class="m">18</span> Kaj ĉiuj tiel same komencis peti pri indulgo. La unua diris al li: Mi aĉetis kampon, kaj mi nepre devas eliri, por ĝin vidi; mi petas, kalkulu al mi indulgon. <span class="m">19</span> Alia diris: Mi aĉetis kvin jugojn da bovoj, kaj mi iras, por ilin provi; mi petas, kalkulu al mi indulgon. <span class="m">20</span> Kaj alia diris: Mi edziĝis kun edzino, kaj tial mi ne povas veni. <span class="m">21</span> Kaj la servisto revenis, kaj rakontis tion al sia mastro. Tiam ekkoleris la mastro, kaj diris al sia servisto: Eliru rapide sur la stratojn kaj irejojn de la urbo, kaj alkonduku ĉi tien la malriĉulojn kaj kriplulojn kaj blindulojn kaj lamulojn. <span class="m">22</span> Kaj la servisto diris: Sinjoro, estas farita tio, kion vi ordonis, kaj ankoraŭ estas loko. <span class="m">23</span> Kaj la sinjoro diris al la servisto: Eliru sur la vojojn kaj kamplimojn, kaj devigu ilin enveni, por ke mia domo pleniĝu. <span class="m">24</span> Ĉar mi diras al vi, ke neniu el tiuj viroj invititaj gustumos mian vespermanĝon.</p>

 <p id="az534"><span class="m">25</span> Kaj grandaj homamasoj iris kun li, kaj li sin turnis, kaj diris al ili: <span class="m">26</span> Se iu venas al mi, kaj ne malamas sian patron kaj sian patrinon kaj sian edzinon kaj siajn infanojn kaj fratojn kaj fratinojn, kaj eĉ ankaŭ sian vivon, li ne povas esti mia disĉiplo. <span class="m">27</span> Kiu ne portas sian krucon kaj ne sekvas min, tiu ne povas esti mia disĉiplo. <span class="m">28</span> Ĉar kiu el vi, dezirante konstrui turon, unue ne sidiĝas, por kalkuli la koston, ĉu li havas sufiĉe, por fini ĝin? <span class="m">29</span> Por ke, kiam li metis la fundamenton kaj ne povas ĝin fini, ĉiuj vidantoj ne komencu moki lin, <span class="m">30</span> dirante: Ĉi tiu homo komencis konstrui, sed ne povis fini. <span class="m">31</span> Kaj kiu reĝo, ekirante, por renkonti en batalo alian reĝon, unue ne sidiĝos, por konsiliĝi, ĉu li povas kun dek mil renkonti tiun, kiu venas kontraŭ li kun dudek mil? <span class="m">32</span> Aŭ alie, dum la alia estas tre malproksime, li alsendas ambasadorojn kaj demandas pri paco. <span class="m">33</span> Kiu do el vi ne forlasas ĉiujn siajn posedaĵojn, tiu ne povas esti mia disĉiplo. <span class="m">34</span> Salo do estas bona, sed se eĉ la salo sengustiĝis, per kio ĝi estos spicata? <span class="m">35</span> Ĝi taŭgas nek por la tero nek por sterkejo; oni ĝin forĵetas. Kiu havas orelojn por aŭdi, tiu aŭdu.</p>

 </div>

 <div class="chapitro"> <h4>15</h4> <p id="az535"><span class="m">1</span> Kaj ĉiuj impostistoj kaj pekuloj alproksimiĝis al li, por aŭskulti lin. <span class="m">2</span> Kaj murmuris la Fariseoj kaj la skribistoj, dirante: Ĉi tiu akceptas pekulojn kaj manĝas kun ili.</p>

 <p id="az536"><span class="m">3</span> Kaj li parolis al ili la jenan parabolon, dirante: <span class="m">4</span> Kiu el vi, havante cent ŝafojn kaj perdinte unu el ili, ne forlasas la naŭdek naŭ sur la stepo, kaj iras, por serĉi tiun, kiun li perdis, ĝis li ĝin trovos? <span class="m">5</span> Kaj trovinte, li ĝin metas sur siajn ŝultrojn, ĝojante. <span class="m">6</span> Kaj reveninte domen, li kunvokas siajn amikojn kaj siajn najbarojn, dirante al ili: Ĝoju kun mi, ĉar mi trovis mian ŝafon, la perditan. <span class="m">7</span> Mi diras al vi, ke tiel same estos ĝojo en la ĉielo pro unu pekulo, kiu pentas, pli ol pro naŭdek naŭ justuloj, kiuj ne bezonas penton.</p>

 <p id="az537"><span class="m">8</span> Kiu virino, havante dek draĥmojn, se ŝi perdis unu draĥmon, ne ekbruligas lampon kaj balaas la domon kaj serĉas diligente, ĝis ŝi ĝin trovos? <span class="m">9</span> Kaj trovinte, ŝi kunvokas siajn amikinojn kaj siajn najbarinojn, dirante: Ĝoju kun mi, ĉar mi trovis la draĥmon, kiun mi perdis. <span class="m">10</span> Tiel same, mi diras al vi, estas ĝojo antaŭ la anĝeloj de Dio pro unu pekulo, kiu pentas.</p>

 <p id="az538"><span class="m">11</span> Kaj li diris: Unu viro havis du filojn; <span class="m">12</span> kaj la pli juna diris al sia patro: Patro, donu al mi la heredotan parton de la havo. Kaj li dividis inter ili siajn vivrimedojn. <span class="m">13</span> Kaj post ne multaj tagoj la pli juna, kolektinte ĉion, forvojaĝis al malproksima lando; kaj tie li disperdis sian havon per diboĉa vivado. <span class="m">14</span> Kaj kiam li jam elspezis ĉion, forta malsato okazis en tiu lando, kaj li komencis havi mankon. <span class="m">15</span> Kaj li iris, kaj aliĝis al unu el la loĝantoj de tiu lando; kaj ĉi tiu lin sendis sur siajn kampojn, por paŝti porkojn. <span class="m">16</span> Kaj li deziris plenigi sian ventron per la karoboj, kiujn la porkoj manĝis; kaj neniu donis al li. <span class="m">17</span> Sed reveninte al si, li diris: Kiom da dungitoj de mia patro havas panon abunde, sed mi ĉi tie pereas de malsato! <span class="m">18</span> Mi leviĝos, kaj iros al mia patro, kaj mi diros al li: Patro, mi pekis kontraŭ la ĉielo kaj antaŭ vi; <span class="m">19</span> mi jam ne meritas esti nomata via filo; faru min kiel unu el viaj dungitoj. <span class="m">20</span> Kaj li leviĝis, kaj iris al sia patro. Sed kiam li estis ankoraŭ malproksime, lia patro lin vidis kaj kortuŝiĝis, kaj kurinte, falis sur lian kolon kaj lin kisadis. <span class="m">21</span> Kaj la filo diris al li: Patro, mi pekis kontraŭ la ĉielo kaj antaŭ vi, kaj mi jam ne meritas esti nomata via filo. <span class="m">22</span> Kaj diris la patro al siaj servistoj: Alportu rapide la ĉefan robon, kaj lin vestu, kaj metu ringon sur lian manon kaj ŝuojn sur liajn piedojn; <span class="m">23</span> kaj alportu la grasigitan bovidon kaj buĉu ĝin, kaj ni manĝu kaj estu gajaj; <span class="m">24</span> ĉar ĉi tiu mia filo estis mortinta, kaj denove vivas; li estis perdita, kaj estas trovita. Kaj ili komencis esti gajaj. <span class="m">25</span> Sed la pli maljuna filo estis sur la kampo; kaj kiam li venis kaj alproksimiĝis al la domo, li aŭdis muzikon kaj dancadon. <span class="m">26</span> Kaj li alvokis unu el la knaboj, kaj demandis lin, kio estas tio. <span class="m">27</span> Kaj li diris al li: Via frato venis, kaj via patro buĉis la grasigitan bovidon, ĉar li ricevis lin sana. <span class="m">28</span> Sed li koleris, kaj ne volis eniri; kaj lia patro elvenis, kaj lin petegis. <span class="m">29</span> Sed li responde diris al sia patro: Jen tiom da jaroj mi servas al vi, kaj neniam mi malobeis vian ordonon, tamen vi neniam donis al mi kapridon, por ke mi estu gaja kun miaj amikoj; <span class="m">30</span> sed kiam venis ĉi tiu via filo, kiu formanĝis vian havon kun malĉastistinoj, vi buĉis por li la grasigitan bovidon. <span class="m">31</span> Kaj li diris al li: Filo, vi estas ĉiam kun mi, kaj ĉio mia estas via. <span class="m">32</span> Sed konvenis esti gajaj kaj ĝoji; ĉar ĉi tiu via frato estis mortinta, kaj denove vivas; li estis perdita, kaj estas trovita.</p>

 </div>

 <div class="chapitro"> <h4>16</h4> <p id="az539"><span class="m">1</span> Kaj li diris ankaŭ al siaj disĉiploj: Estis unu riĉa homo, kiu havis administranton; kaj ĉi tiu estis denuncita al li, ke li disperdas lian havon. <span class="m">2</span> Kaj li alvokis lin, kaj diris al li: Kio estas tio, kion mi aŭdas pri vi? donu al mi konton de via administrado, ĉar vi ne plu povas administradi. <span class="m">3</span> Tiam la administranto diris en si: Kion mi faru? ĉar mia sinjoro deprenas de mi la administradon; fosi mi ne povas, kaj mi hontas peti almozon. <span class="m">4</span> Mi decidis, kion mi faros, por ke oni akceptu min en siajn domojn, kiam mi estos eksigita el la administra ofico. <span class="m">5</span> Kaj alvokinte al si ĉiun el la ŝuldantoj de sia sinjoro, li diris al la unua: Kiom vi ŝuldas al mia sinjoro? <span class="m">6</span> Kaj li diris: Cent bat’ojn da oleo. Kaj li diris al li: Prenu vian kalkulon, kaj tuj sidiĝu kaj skribu kvindek. <span class="m">7</span> Tiam li diris al alia: Kaj kiom vi ŝuldas? Kaj li diris: Cent kor’ojn da tritiko. Li diris al li: Prenu vian kalkulon, kaj skribu okdek. <span class="m">8</span> Kaj tiu sinjoro laŭdis la maljustan administranton, ĉar li prudente agis; ĉar la filoj de ĉi tiu mondo estas en sia generacio pli prudentaj, ol la filoj de la lumo. <span class="m">9</span> Kaj mi diras al vi: Faru al vi amikojn per la mamono de maljusteco, por ke, kiam ĝi mankos, oni akceptu vin en eternajn loĝejojn. <span class="m">10</span> Kiu estas fidela en la plej malgranda afero, tiu estas fidela ankaŭ en multo; kaj kiu estas maljusta en la plej malgranda, tiu estas ankaŭ maljusta en multo. <span class="m">11</span> Se do vi ne estis fidelaj en la maljusta mamono, kiu konfidos al vi la veran riĉon? <span class="m">12</span> Kaj se vi ne estis fidelaj en tio, kio apartenas al alia homo, kiu donos al vi tion, kio estas via propra? <span class="m">13</span> Nenia servanto povas servi al du sinjoroj; ĉar aŭ li malamos unu kaj amos la alian, aŭ li aliĝos al unu kaj malestimos la alian. Vi ne povas servi al Dio kaj al Mamono!</p>

 <p id="az540"><span class="m">14</span> Kaj la Fariseoj ankaŭ, kiuj estis monavidaj, aŭdis ĉion tion, kaj ili lin mokis. <span class="m">15</span> Kaj li diris al ili: Vi estas tiuj, kiuj ŝajnigas sin justaj antaŭ homoj, sed Dio scias viajn korojn; ĉar kio estas altigita inter homoj, tio estas abomenaĵo antaŭ Dio. <span class="m">16</span> La leĝo kaj la profetoj estis ĝis Johano; de post tiu tempo la evangelio de la regno de Dio estas predikata, kaj ĉiu al ĝi sin perforte aligas. <span class="m">17</span> Sed estas pli facile por la ĉielo kaj la tero forpasi, ol por unu punkteto de la leĝo fali. <span class="m">18</span> Ĉiu, kiu forsendas sian edzinon kaj edziĝas kun alia, adultas; kaj kiu edziĝas kun tiu, forsendita de sia edzo, tiu adultas.</p>

 <p id="az541"><span class="m">19</span> Estis unu riĉulo, kiu estis vestita per purpuro kaj bisino, kaj festis lukse ĉiutage; <span class="m">20</span> kaj apud lia pordego estis kuŝigita almozulo, nomata Lazaro, kiu havis ulcerojn, <span class="m">21</span> kaj deziris esti nutrata per la panpecetoj, kiuj falis de la tablo de la riĉulo; kaj eĉ venis la hundoj kaj lekis liajn ulcerojn. <span class="m">22</span> Kaj la almozulo mortis, kaj li estis forportita de la anĝeloj sur la sinon de <span class="nomo" lang="und" title="Ne-Esperanta nomo. Lingvo: nespecifita">Abraham</span>; la riĉulo ankaŭ mortis, kaj estis enterigita. <span class="m">23</span> Kaj en <span class="nomo" lang="und" title="Ne-Esperanta nomo. Lingvo: nespecifita">Hades</span> li levis siajn okulojn, estante en turmentoj, kaj vidis Abrahamon malproksime kaj Lazaron sur lia sino. <span class="m">24</span> Kaj li ekkriis, kaj diris: Patro <span class="nomo" lang="und" title="Ne-Esperanta nomo. Lingvo: nespecifita">Abraham</span>, kompatu min, kaj sendu Lazaron, por ke li trempu en akvon la pinton de sia fingro, por malvarmigi mian langon; ĉar mi tre suferas en ĉi tiu flamo. <span class="m">25</span> Sed <span class="nomo" lang="und" title="Ne-Esperanta nomo. Lingvo: nespecifita">Abraham</span> diris: Filo, memoru, ke dum via vivo vi ricevis viajn bonaĵojn, kaj Lazaro tiel same malbonaĵojn; sed nun li ricevas konsolon, kaj vi suferas. <span class="m">26</span> Kaj krom ĉio tio staras granda abismo inter ni kaj vi, tiel ke tiuj, kiuj volus iri de ĉi tie al vi, ne povas, kaj oni ne povas transiri de tie al ni. <span class="m">27</span> Kaj li diris: Tial mi petas, patro, ke vi sendu lin al la domo de mia patro, <span class="m">28</span> ĉar mi havas kvin fratojn, por ke li atestu al ili, por ke ili ne venu ankaŭ en ĉi tiun lokon de turmento. <span class="m">29</span> Sed <span class="nomo" lang="und" title="Ne-Esperanta nomo. Lingvo: nespecifita">Abraham</span> diris: Ili havas Moseon kaj la profetojn; ili aŭskultu ilin. <span class="m">30</span> Sed li diris: Ne, patro <span class="nomo" lang="und" title="Ne-Esperanta nomo. Lingvo: nespecifita">Abraham</span>; sed se unu venos al ili el la mortintoj, ili pentos. <span class="m">31</span> Kaj li diris al li: Se ili ne aŭskultas Moseon kaj la profetojn, ili ne kredos, eĉ se iu leviĝus el la mortintoj.</p>

 </div>

 <div class="chapitro"> <h4>17</h4> <p id="az542"><span class="m">1</span> Kaj li diris al siaj disĉiploj: Ne povas esti, ke faliloj ne venos, sed ve al tiu, per kiu ili venos! <span class="m">2</span> Pli bone estus por tiu, se muelŝtono estus pendigita ĉirkaŭ lia kolo, kaj se li estus ĵetita en la maron, ol se li metus falilon por unu el ĉi tiuj malgranduloj. <span class="m">3</span> Gardu vin; se via frato pekos, admonu lin; kaj se li pentos, pardonu lin. <span class="m">4</span> Kaj se li pekos kontraŭ vi sep fojojn en la tago, kaj sep fojojn turniĝos al vi, dirante: Mi pentas; vi lin pardonu.</p>

 <p id="az543"><span class="m">5</span> Kaj la apostoloj diris al la Sinjoro: Aldonu al ni fidon. <span class="m">6</span> Kaj la Sinjoro diris: Se vi havus fidon kiel semeron de sinapo, vi dirus al ĉi tiu morusarbo: Estu elradikigita, kaj estu plantita en la maron; kaj ĝi obeus al vi. <span class="m">7</span> Sed kiu el vi, havante serviston plugantan aŭ paŝtantan, diros al li, kiam li envenis de la kampo: Tuj venu, kaj sidiĝu, por manĝi? <span class="m">8</span> Ĉu li ne diros al li prefere: Preparu ion, por ke mi verspermanĝu, kaj zonu vin, kaj servu al mi, dum mi manĝos kaj trinkos; kaj poste vi manĝos kaj trinkos? <span class="m">9</span> Ĉu li dankas la serviston, ĉar li faris tion, kio estis ordonita? <span class="m">10</span> Tiel ankaŭ vi, kiam vi faris ĉion, kio estas ordonita al vi, diru: Ni estas senutilaj servistoj; ni faris tion, kion fari estis nia devo.</p>

 <p id="az544"><span class="m">11</span> Kaj dum ili vojiris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, li trapasis tra la mezo de Samario kaj de Galileo. <span class="m">12</span> Kaj kiam ili eniris en unu vilaĝon, renkontis lin dek lepruloj, kiuj staris malproksime; <span class="m">13</span> kaj ili levis sian voĉon, dirante: Jesuo, estro, kompatu nin. <span class="m">14</span> Kaj vidinte ilin, li diris al ili: Iru, kaj montru vin al la pastroj. Kaj dum ili iris, ili fariĝis puraj. <span class="m">15</span> Kaj unu el ili, vidinte, ke li resaniĝis, revenis, glorante Dion per laŭta voĉo, <span class="m">16</span> kaj falis sur sian vizaĝon ĉe liaj piedoj kaj dankis lin; kaj li estis Samariano. <span class="m">17</span> Kaj Jesuo responde diris: Ĉu ne la dek estis purigitaj? sed kie estas la naŭ? <span class="m">18</span> Ĉu ne troviĝis revenantoj, por doni gloron al Dio, krom ĉi tiu fremdulo? <span class="m">19</span> Kaj li diris al li: Leviĝu kaj iru; via fido vin savis.</p>

 <p id="az545"><span class="m">20</span> Kaj kiam la Fariseoj demandis al li, kiam venos la regno de Dio, li respondis al ili, dirante: La regno de Dio ne venas kun observado; <span class="m">21</span> kaj oni ne diros: Jen ĉi tie, aŭ: Jen tie! ĉar jen la regno de Dio estas inter vi.</p>

 <p id="az546"><span class="m">22</span> Kaj li diris al la disĉiploj: Venos tagoj, kiam vi deziros vidi unu el la tagoj de la Filo de homo, kaj vi ne vidos. <span class="m">23</span> Kaj ili diros al vi: Jen tie! Jen ĉi tie! Ne foriru, nek sekvu; <span class="m">24</span> ĉar kiel la fulmo, kiam ĝi fulmas el unu subĉiela flanko, lumas ĝis alia subĉiela flanko, tiel estos la Filo de homo en sia tago. <span class="m">25</span> Sed unue li devas multon suferi, kaj esti malŝatata de ĉi tiu generacio. <span class="m">26</span> Kaj kiel estis en la tagoj de <span class="nomo" lang="und" title="Ne-Esperanta nomo. Lingvo: nespecifita">Noa</span>, tiel estos en la tagoj de la Filo de homo. <span class="m">27</span> Oni manĝis, trinkis, edziĝis, edziniĝis, ĝis la tago, kiam <span class="nomo" lang="und" title="Ne-Esperanta nomo. Lingvo: nespecifita">Noa</span> eniris en la arkeon, kaj venis la diluvo kaj pereigis ĉiujn. <span class="m">28</span> Ankaŭ tiel same, kiel estis en la tagoj de <span class="nomo" lang="und" title="Ne-Esperanta nomo. Lingvo: nespecifita">Lot</span>; oni manĝis, trinkis, aĉetis, vendis, plantis, konstruis; <span class="m">29</span> sed en la tago, kiam <span class="nomo" lang="und" title="Ne-Esperanta nomo. Lingvo: nespecifita">Lot</span> eliris el <span class="nomo" lang="und" title="Ne-Esperanta nomo. Lingvo: nespecifita">Sodom</span>, fajro kaj sulfuro falis el la ĉielo kaj pereigis ĉiujn; <span class="m">30</span> tiel same estos en tiu tago, kiam la Filo de homo malkaŝiĝos. <span class="m">31</span> Kiu estos sur la tegmento en tiu tago, kun liaj havaĵoj en la domo, tiu ne malsupreniru, por ilin forporti; kaj kiu estas sur la kampo, tiu ankaŭ ne revenu. <span class="m">32</span> Memoru la edzinon de <span class="nomo" lang="und" title="Ne-Esperanta nomo. Lingvo: nespecifita">Lot</span>. <span class="m">33</span> Kiu penos gajni sian animon, tiu ĝin perdos; sed kiu ĝin perdos, tiu savos ĝin viva. <span class="m">34</span> Mi diras al vi: En tiu nokto estos du viroj sur unu lito; unu estos prenita, kaj la alia lasita. <span class="m">35</span> Du virinoj estos muelantaj kune; unu estos prenita, kaj la alia lasita. <span class="m">36</span> Du viroj estos sur kampo; unu estos prenita, kaj la alia lasita. <span class="m">37</span> Kaj ili responde diris al li: Kie, Sinjoro? Kaj li diris al ili: Kie estas la kadavro, tien ankaŭ kolektiĝos la agloj.</p>

 </div>

 <div class="chapitro"> <h4>18</h4> <p id="az547"><span class="m">1</span> Kaj li parolis al ili parabolon pri tio, ke oni devas ĉiam preĝi kaj ne laciĝi, <span class="m">2</span> dirante: En unu urbo estis juĝisto, kiu ne timis Dion, nek respektis homon; <span class="m">3</span> kaj estis vidvino en tiu urbo, kaj ŝi venadis al li, dirante: Faru por mi justecon kontraŭ mia kontraŭulo. <span class="m">4</span> Kaj li ne volis dum kelka tempo, sed poste li diris en si: Kvankam mi ne timas Dion, nek respektas homon, <span class="m">5</span> tamen, ĉar ĉi tiu vidvino min ĝenas, mi faros por ŝi justecon, por ke ŝi ne malfortigu min per sia ĉiama venado. <span class="m">6</span> Kaj la Sinjoro diris: Aŭskultu, kion diras la maljusta juĝisto. <span class="m">7</span> Kaj ĉu Dio ne faros justecon por Siaj elektitoj, kiuj tage kaj nokte krias al Li, kvankam Li longe pri ili paciencas? <span class="m">8</span> Mi diras al vi: Rapide Li faros por ili justecon. Tamen kiam venos la Filo de homo, ĉu li trovos fidon sur la tero?</p>

 <p id="az548"><span class="m">9</span> Kaj li parolis la jenan parabolon, ankaŭ por iuj, kiuj fidis al si, ke ili estas justuloj, kaj malestimis la ceterajn: <span class="m">10</span> Du homoj supreniris en la templon, por preĝi; unu estis Fariseo, kaj la alia estis impostisto. <span class="m">11</span> La Fariseo, starante, preĝis kun si jene: Ho Dio, mi Vin dankas, ke mi ne estas kiel la ceteraj homoj, rabemaj, maljustaj, adultemaj, nek eĉ kiel ĉi tiu impostisto. <span class="m">12</span> Mi fastas dufoje en semajno; mi donas dekonaĵojn el ĉio, kion mi akiras. <span class="m">13</span> Sed la impostisto, starante malproksime, ne volis eĉ levi la okulojn al la ĉielo, sed batadis sian bruston, dirante: Ho Dio, estu favora al mi pekulo. <span class="m">14</span> Mi diras al vi: Ĉi tiu malsupreniris al sia domo, pravigita pli ol tiu; ĉar ĉiu, kiu sin altigas, estos humiligita; sed kiu sin humiligas, tiu estos altigita.</p>

 <p id="az549"><span class="m">15</span> Kaj oni venigis al li ankaŭ siajn infanetojn, por ke li tuŝu ilin; kaj la disĉiploj, vidinte, admonis ilin. <span class="m">16</span> Sed Jesuo alvokis ilin al si, dirante: Lasu la infanojn veni al mi, kaj ne malhelpu ilin; ĉar el tiaj estas la regno de Dio. <span class="m">17</span> Vere mi diras al vi: Kiu ne akceptos la regnon de Dio kiel infano, tiu neniel eniros en ĝin.</p>

 <p id="az550"><span class="m">18</span> Kaj unu reganto demandis al li, dirante: Bona Majstro, kion mi faru, por heredi eternan vivon? <span class="m">19</span> Kaj Jesuo diris al li: Kial vi nomas min bona? neniu estas bona krom Unu, nome Dio. <span class="m">20</span> Vi scias la ordonojn: Ne adultu; Ne mortigu; Ne ŝtelu; Ne parolu malveran ateston; Respektu vian patron kaj vian patrinon. <span class="m">21</span> Kaj li diris: Ĉion tion mi observis detempe de mia juneco. <span class="m">22</span> Kaj Jesuo, aŭdinte, diris al li: Ankoraŭ unu mankon vi havas: vendu ĉion, kion vi posedas, kaj disdonu al malriĉuloj, kaj vi havos trezoron en la ĉielo; kaj venu, sekvu min. <span class="m">23</span> Sed aŭdinte tion, li fariĝis tre malĝoja; ĉar li estis tre riĉa. <span class="m">24</span> Kaj Jesuo, lin rigardante, diris: Kiel malfacile tiuj, kiuj havas riĉon, eniros en la regnon de Dio! <span class="m">25</span> Ĉar estas pli facile por kamelo iri tra trueton de kudrilo, ol por riĉulo eniri en la regnon de Dio. <span class="m">26</span> Kaj tiuj, kiuj tion aŭdis, diris: Kiu do povos esti savita? <span class="m">27</span> Sed li diris: Kio estas neebla ĉe homoj, tio estas ebla ĉe Dio. <span class="m">28</span> Kaj Petro diris: Jen ni forlasis niajn propraĵojn, kaj sekvis vin. <span class="m">29</span> Kaj li diris al ili: Vere mi diras al vi: Estas neniu, kiu forlasis domon aŭ edzinon aŭ fratojn aŭ gepatrojn aŭ infanojn pro la regno de Dio, <span class="m">30</span> kaj kiu ne ricevos multoble en ĉi tiu tempo, kaj en la venonta mondo vivon eternan.</p>

 <p id="az551"><span class="m">31</span> Kaj preninte al si la dek du, li diris al ili: Jen ni supreniras al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj ĉio skribita per la profetoj estos plenumita al la Filo de homo. <span class="m">32</span> Ĉar li estos transdonita al la nacianoj, kaj mokita kaj perfortita kaj surkraĉita; <span class="m">33</span> kaj ili skurĝos kaj mortigos lin; kaj la trian tagon li releviĝos. <span class="m">34</span> Kaj ili komprenis nenion el tio, kaj ĉi tiu parolo estis kaŝita for de ili, kaj ili ne sciis la dirojn.</p>

 <p id="az552"><span class="m">35</span> Kaj kiam li alproksimiĝis al Jeriĥo, unu blindulo sidis apud la vojo, petante almozojn; <span class="m">36</span> kaj aŭdinte homamason preterirantan, li demandis, kio estas tio. <span class="m">37</span> Kaj oni diris al li, ke Jesuo, la Nazaretano, preteriras. <span class="m">38</span> Kaj li kriis, dirante: Jesuo, filo de <span class="nomo" lang="und" title="Ne-Esperanta nomo. Lingvo: nespecifita">David</span>, kompatu min. <span class="m">39</span> Kaj la antaŭirantoj admonis lin, ke li silentu; sed li des pli forte kriis: Ho filo de <span class="nomo" lang="und" title="Ne-Esperanta nomo. Lingvo: nespecifita">David</span>, kompatu min! <span class="m">40</span> Kaj Jesuo haltis, kaj ordonis alkonduki lin; kaj kiam li alproksimiĝis, li lin demandis: <span class="m">41</span> Kion vi volas, ke mi faru al vi? Kaj li diris: Sinjoro, ke mi ricevu vidpovon. <span class="m">42</span> Kaj Jesuo diris al li: Ricevu vidpovon; via fido vin savis. <span class="m">43</span> Kaj li tuj ricevis vidpovon, kaj sekvis lin, glorante Dion; kaj la tuta popolo, vidinte tion, donis laŭdon al Dio.</p>

 </div>

 <div class="chapitro"> <h4>19</h4> <p id="az553"><span class="m">1</span> Kaj li eniris en Jeriĥon kaj ĝin trapasis. <span class="m">2</span> Kaj jen viro, nomata Zakĥeo; kaj li estis ĉefimpostisto, kaj li estis riĉa. <span class="m">3</span> Kaj li penis vidi Jesuon, kia homo li estas; kaj li ne povis pro la homamaso, ĉar li estis malgranda je staturo. <span class="m">4</span> Kaj antaŭkurinte antaŭen, li supreniris sur sikomorarbon, por lin vidi; ĉar li estis preterpasonta tie. <span class="m">5</span> Kaj kiam Jesuo venis al la loko, li suprenrigardis, kaj diris al li: Zakĥeo, rapide malsupreniru, ĉar hodiaŭ mi devas loĝi en via domo. <span class="m">6</span> Kaj li rapide malsupreniris, kaj akceptis lin ĝoje. <span class="m">7</span> Kaj vidinte, ĉiuj murmuris, dirante: Ĉe pekulo li eniris, por gasti. <span class="m">8</span> Kaj Zakĥeo, starante, diris al la Sinjoro: Jen duonon de miaj posedaĵoj, Sinjoro, mi donacas al la malriĉuloj; kaj se el iu mi maljuste eldevigis ion, mi redonas kvaroblon. <span class="m">9</span> Kaj Jesuo diris al li: Hodiaŭ venis savo al ĉi tiu domo, ĉar li ankaŭ estas filo de <span class="nomo" lang="und" title="Ne-Esperanta nomo. Lingvo: nespecifita">Abraham</span>. <span class="m">10</span> Ĉar la Filo de homo venis, por serĉi kaj savi la perditaĵon.</p>

 <p id="az554"><span class="m">11</span> Kaj kiam oni aŭdis tion, li parolis ankoraŭ parabolon, ĉar li estis proksime al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj oni supozis, ke la regno de Dio tuj aperos. <span class="m">12</span> Li do diris: Unu nobelo forvojaĝis en malproksiman landon, por ricevi al si regnon, kaj reveni. <span class="m">13</span> Kaj vokinte al si dek siajn servistojn, li donis al ili dek min’ojn, kaj diris al ili: Negocadu, ĝis mi revenos. <span class="m">14</span> Sed liaj regnanoj lin malamis, kaj sendis delegitaron post li, dirante: Ni ne volas, ke tiu viro reĝu super ni. <span class="m">15</span> Kaj kiam li revenis, ricevinte la regnon, li ordonis voki al li tiujn servistojn, al kiuj li donis la monon, por ke li sciiĝu, kiom ili gajnis per negocado. <span class="m">16</span> Kaj venis la unua, kaj diris: Sinjoro, via min’o produktis dek min’ojn. <span class="m">17</span> Kaj li diris al li: Bonege, bona servisto; ĉar vi estis fidela en tre malgranda afero, havu aŭtoritaton super dek urboj. <span class="m">18</span> Kaj venis la dua, kaj diris: Sinjoro, via min’o faris kvin min’ojn. <span class="m">19</span> Li diris ankaŭ al tiu: Vi ankaŭ estu super kvin urboj. <span class="m">20</span> Kaj alia venis, kaj diris: Sinjoro, jen via min’o, kiun mi konservis, flankemetitan en viŝtuko; <span class="m">21</span> ĉar mi vin timis, ĉar vi estas homo severa; vi prenas tion, kion vi ne demetis, kaj rikoltas tion, kion vi ne semis. <span class="m">22</span> Li diris al li: El via propra buŝo mi vin juĝos, vi malbona servisto. Vi sciis, ke mi estas homo severa, kiu prenas tion, kion mi ne demetis, kaj rikoltas tion, kion mi ne semis; <span class="m">23</span> kial do vi ne donis mian monon en bankon, por ke, reveninte, mi postulu ĝin kun procento? <span class="m">24</span> Kaj li diris al la apudstarantoj: Forprenu de li la min’on, kaj donu ĝin al tiu, kiu havas la dek min’ojn. <span class="m">25</span> (Kaj ili diris al li: Sinjoro, li havas dek min’ojn.) <span class="m">26</span> Mi diras al vi, ke al ĉiu, kiu havas, estos donite; kaj for de tiu, kiu ne havas, estos prenita eĉ tio, kion li havas. <span class="m">27</span> Cetere tiujn miajn malamikojn, kiuj ne volis, ke mi reĝu super ili, konduku ĉi tien, kaj mortigu ilin antaŭ mi.</p>

 <p id="az555"><span class="m">28</span> Kaj tion dirinte, li ekiris antaŭe, suprenirante al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>.</p>

 <p id="az556"><span class="m">29</span> Kaj kiam li alproksimiĝis al <span class="nomo" lang="und" title="Ne-Esperanta nomo. Lingvo: nespecifita">Betfage</span> kaj <span class="nomo" lang="und" title="Ne-Esperanta nomo. Lingvo: nespecifita">Betania</span>, apud la monto nomata Olivarba, li sendis du el siaj disĉiploj, <span class="m">30</span> dirante: Iru en la kontraŭan vilaĝon, en kiu, enirante, vi trovos azenidon ligitan, sur kiu neniu iam ankoraŭ sidis; ĝin malligu kaj alkonduku. <span class="m">31</span> Kaj se iu demandos al vi: Kial vi ĝin malligas? parolu jene: La Sinjoro ĝin bezonas. <span class="m">32</span> Kaj la senditoj foriris, kaj trovis, ĝuste kiel li diris al ili. <span class="m">33</span> Kaj dum ili malligis la azenidon, ĝiaj posedantoj diris al ili: Kial vi malligas la azenidon? <span class="m">34</span> Kaj ili diris: La Sinjoro ĝin bezonas. <span class="m">35</span> Kaj ili alkondukis ĝin al Jesuo; kaj ĵetinte siajn vestojn sur la azenidon, ili sidigis Jesuon sur ĝin. <span class="m">36</span> Kaj dum li iris, ili sternis siajn vestojn sur la vojo. <span class="m">37</span> Kaj kiam li jam alproksimiĝis, malsuprenironte la deklivon de la monto Olivarba, la tuta amaso de la disĉiploj komencis ĝoji kaj laŭdi Dion per laŭta voĉo pro ĉiuj potencaĵoj, kiujn ili vidis; <span class="m">38</span> dirante: Estu benata la Reĝo, kiu venas en la nomo de la Eternulo; paco en la ĉielo kaj gloro en la supera alto. <span class="m">39</span> Kaj iuj Fariseoj el la homamaso diris al li: Majstro, admonu viajn disĉiplojn. <span class="m">40</span> Kaj responde li diris: Mi diras al vi, ke se ĉi tiuj silentos, la ŝtonoj ekkrios.</p>

 <p id="az557"><span class="m">41</span> Kaj kiam li alproksimiĝis, li rigardis la urbon, kaj ploris pro ĝi, <span class="m">42</span> dirante: Ho, se vi mem scius en ĉi tiu tago la aferojn apartenantajn al paco! sed nun ili estas kaŝitaj for de viaj okuloj. <span class="m">43</span> Ĉar venos sur vin tagoj, kiam viaj malamikoj ĉirkaŭbaros vin per palisaro, kaj ronde ĉirkaŭos vin, kaj ĉiuflanke premos vin, <span class="m">44</span> kaj detruos ĝis la tero vin, kaj viajn infanojn en vi, kaj ne lasos en vi ŝtonon sur ŝtono, pro tio, ke vi ne sciis la tempon de via vizitado.</p>

 <p id="az558"><span class="m">45</span> Kaj enirinte en la templon, li komencis elpeli la vendantojn, <span class="m">46</span> dirante al ili: Estas skribite: Mia domo estos domo de preĝo; sed vi faris ĝin kaverno de rabistoj.</p>

 <p id="az559"><span class="m">47</span> Kaj li instruis tagon post tago en la templo. Sed la ĉefpastroj kaj la skribistoj kaj la ĉefoj de la popolo penadis lin pereigi, <span class="m">48</span> kaj ne trovis, kion fari, ĉar la tuta popolo tre atente aŭskultis lin.</p>

 </div>

 <div class="chapitro"> <h4>20</h4> <p id="az560"><span class="m">1</span> Kaj en unu el la tagoj, dum li instruis la popolon en la templo kaj predikis la evangelion, la ĉefpastroj kaj la skribistoj venis kun la pliaĝuloj; <span class="m">2</span> kaj ili ekparolis, dirante al li: Diru al ni: Laŭ kia aŭtoritato vi ĉi tion faras? aŭ kiu estas tiu, kiu donis al vi tian aŭtoritaton? <span class="m">3</span> Kaj responde li diris al ili: Mi ankaŭ faros al vi demandon, kaj diru al mi: <span class="m">4</span> La baptado de Johano, ĉu ĝi estis el la ĉielo, aŭ el homoj? <span class="m">5</span> Kaj ili diskutis inter si, dirante: Se ni diros: El la ĉielo; li diros: Kial vi ne kredis al li? <span class="m">6</span> Sed se ni diros: El homoj; la tuta popolo ŝtonmortigos nin, ĉar ili estas konvinkitaj, ke Johano estis profeto. <span class="m">7</span> Kaj ili respondis, ke ili ne scias, de kie ĝi estis. <span class="m">8</span> Kaj Jesuo diris al ili: Kaj mi ne diras al vi, laŭ kia aŭtoritato mi faras ĉi tion.</p>

 <p id="az561"><span class="m">9</span> Kaj li komencis paroli al la popolo la jenan parabolon: Unu viro plantis vinberĝardenon, kaj luigis ĝin al kultivistoj, kaj forvojaĝis por longa tempo. <span class="m">10</span> Kaj en la ĝusta tempo li sendis sklavon al la kultivistoj, por ke ili donu al li el la frukto de la vinberejo; sed la kultivistoj skurĝis lin, kaj forsendis lin senhava. <span class="m">11</span> Kaj li sendis ankoraŭ alian sklavon, kaj lin ankaŭ ili skurĝis kaj malhonoris, kaj forsendis lin senhava. <span class="m">12</span> Kaj li sendis ankoraŭ trian, kaj lin ankaŭ ili vundis kaj elĵetis. <span class="m">13</span> Kaj la sinjoro de la vinberejo diris: Kion mi faru? Mi sendos mian amatan filon; eble lin ili respektos. <span class="m">14</span> Sed kiam la kultivistoj lin vidis, ili diskutis unu kun alia, dirante: Ĉi tiu estas la heredonto; ni lin mortigu, por ke la heredaĵo fariĝu nia. <span class="m">15</span> Kaj ili elĵetis lin el la vinberejo kaj lin mortigis. Kion do faros al ili la sinjoro de la vinberejo? <span class="m">16</span> Li venos kaj pereigos ĉi tiujn kultivistojn, kaj donos la vinberejon al aliaj. Kaj aŭdinte tion, ili diris: Ne tiel estu. <span class="m">17</span> Sed li, rigardante ilin, diris: Kio do estas la jena skribitaĵo:</p>

 <p id="az562">Ŝtono, kiun malŝatis la konstruantoj,<br> Fariĝis ŝtono bazangula?</p>

 <p id="az564"><span class="m">18</span> Ĉiu, kiu falas sur tiun ŝtonon, rompiĝos; sed sur kiun ĝi falos, tiun ĝi polvigos.</p>

 <p id="az565"><span class="m">19</span> Kaj la skribistoj kaj ĉefpastroj celis meti manojn sur lin en tiu sama horo, kaj ili timis la popolon; ĉar ili eksciis, ke kontraŭ ili li parolis ĉi tiun parabolon. <span class="m">20</span> Kaj ili observis lin, kaj elsendis spionojn, kiuj ŝajnigis sin justaj, por ke ili ekkaptu lian parolon, celante transdoni lin al la potenco kaj aŭtoritato de la provincestro. <span class="m">21</span> Kaj ili demandis lin, dirante: Majstro, ni scias, ke vi prave parolas kaj instruas, kaj ne akceptas ies personon, sed instruas laŭ vero la vojon de Dio: <span class="m">22</span> Ĉu konvenas al ni doni tributon al Cezaro, aŭ ne? <span class="m">23</span> Sed sciante ilian ruzecon, li diris al ili: <span class="m">24</span> Montru al mi denaron. Kies bildon kaj surskribaĵon ĝi portas? Kaj ili respondis: De Cezaro. <span class="m">25</span> Kaj li diris al ili: Tial redonu al Cezaro la propraĵon de Cezaro, kaj al Dio la propraĵon de Dio. <span class="m">26</span> Kaj ili ne povis ekkapti la diron antaŭ la popolo; kaj ili miris pro lia respondo, kaj silentis.</p>

 <p id="az566"><span class="m">27</span> Kaj venis iuj el la Sadukeoj, kiuj diras, ke ne estas releviĝo; kaj ili demandis lin, <span class="m">28</span> dirante: Majstro, Moseo skribis por ni, ke, se ies frato mortos, havante edzinon, kaj li estas seninfana, lia frato prenu la edzinon kaj naskigu idaron al sia frato. <span class="m">29</span> Estis do sep fratoj; kaj la unua edziĝis, kaj mortis seninfana; <span class="m">30</span> ankaŭ la dua; <span class="m">31</span> kaj la tria ŝin prenis; kaj tiel same ankaŭ la sep ne lasis infanojn, kaj mortis. <span class="m">32</span> Laste mortis ankaŭ la virino. <span class="m">33</span> En la releviĝo do por kiu el ili ŝi estos edzino? ĉar la sep havis ŝin kiel edzinon. <span class="m">34</span> Kaj Jesuo diris al ili: La filoj de ĉi tiu mondo edziĝas kaj estas edzigataj; <span class="m">35</span> sed kiuj estas juĝitaj indaj atingi tiun mondon kaj la releviĝon el la mortintoj, tiuj nek edziĝas nek edziniĝas; <span class="m">36</span> ĉar ili ne plu povas morti; ĉar ili estas egalaj kun la anĝeloj, kaj estas filoj de Dio, estante filoj de la releviĝo. <span class="m">37</span> Sed ke la mortintoj leviĝas, Moseo mem montris en la arbetaĵo, kiam li nomis la Eternulon la Dio de <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj la Dio de <span class="nomo" lang="und" title="Ne-Esperanta nomo. Lingvo: nespecifita">Isaak</span> kaj la Dio de <span class="nomo" lang="und" title="Ne-Esperanta nomo. Lingvo: nespecifita">Jakob</span>. <span class="m">38</span> Li estas Dio ne de mortintoj, sed de la vivantoj, ĉar ĉiuj vivas al Li. <span class="m">39</span> Kaj iuj el la skribistoj responde diris: Majstro, vi bone diris. <span class="m">40</span> Kaj ili ne plu kuraĝis fari al li demandon.</p>

 <p id="az567"><span class="m">41</span> Kaj li diris al ili: Kiel oni diras, ke la Kristo estas filo de <span class="nomo" lang="und" title="Ne-Esperanta nomo. Lingvo: nespecifita">David</span>? <span class="m">42</span> Ĉar <span class="nomo" lang="und" title="Ne-Esperanta nomo. Lingvo: nespecifita">David</span> mem diras en la Psalmaro:</p>

 <p id="az568">La Eternulo diris al mia Sinjoro:<br> Sidu dekstre de Mi,<br> <span class="m">43</span> Ĝis Mi faros viajn malamikojn benketo por viaj piedoj.</p>

 <p id="az571"><span class="m">44</span> Tial <span class="nomo" lang="und" title="Ne-Esperanta nomo. Lingvo: nespecifita">David</span> nomas lin Sinjoro, kaj kiamaniere li estas lia filo?</p>

 <p id="az572"><span class="m">45</span> Kaj dum la tuta popolo aŭskultis, li diris al siaj disĉiploj: <span class="m">46</span> Gardu vin kontraŭ la skribistoj, kiuj amas promenadi en roboj kaj amas salutojn sur la placoj, kaj ĉefseĝojn en la sinagogoj, kaj ĉeflokojn ĉe festenoj; <span class="m">47</span> kaj kiuj formanĝas domojn de vidvinoj, kaj por preteksto longe preĝas. Ĉi tiuj ricevos pli severan kondamnon.</p>

 </div>

 <div class="chapitro"> <h4>21</h4> <p id="az573"><span class="m">1</span> Kaj ekrigardante, li vidis riĉulojn enĵetantajn siajn donacojn en la monkeston. <span class="m">2</span> Kaj li vidis unu malriĉan vidvinon enĵetantan tien du leptojn. <span class="m">3</span> Kaj li diris: Vere mi diras al vi: Ĉi tiu malriĉa vidvino enĵetis pli multe ol ĉiuj; <span class="m">4</span> ĉar ĉiuj tiuj el sia abundo enĵetis en la donacaron; sed ŝi el sia malmultego enĵetis la tutan vivrimedon, kiun ŝi havis.</p>

 <p id="az574"><span class="m">5</span> Kaj kiam iuj parolis pri la templo, ke ĝi estas ornamita per belaj ŝtonoj kaj oferdonoj, li diris: <span class="m">6</span> Rilate al tio, kion vi vidas, venos tagoj, en kiuj ne estos lasita ĉi tie ŝtono sur ŝtono, kiu ne estos deĵetita. <span class="m">7</span> Kaj ili demandis lin, dirante: Majstro, kiam do tio estos? kaj kio estos la signo, kiam tio estos proksima? <span class="m">8</span> Kaj li diris: Gardu vin, ke vi ne estu erarigitaj; ĉar multaj venos en mia nomo, dirante: Mi estas; kaj: La tempo proksimiĝis; ne sekvu ilin. <span class="m">9</span> Kaj kiam vi aŭdos pri militoj kaj tumultoj, ne teruriĝu; ĉar tio devas okazi unue, sed ne tuj estos la fino.</p>

 <p id="az575"><span class="m">10</span> Tiam li diris al ili: Leviĝos nacio kontraŭ nacio, kaj regno kontraŭ regno; <span class="m">11</span> kaj estos grandaj tertremoj, kaj en diversaj lokoj malsatoj kaj pestoj; kaj estos teruraĵoj kaj grandaj signoj el la ĉielo. <span class="m">12</span> Sed antaŭ ĉio tio oni metos sur vin siajn manojn kaj persekutos vin, transdonante vin al la sinagogoj kaj malliberejoj, kaj kondukante vin antaŭ reĝojn kaj provincestrojn pro mia nomo. <span class="m">13</span> Tio fariĝos por vi atesto. <span class="m">14</span> Decidu tial en viaj koroj, ne prizorgi antaŭe pri pleda respondo; <span class="m">15</span> ĉar mi donos al vi buŝon kaj saĝon, kiun ĉiuj viaj atakantoj ne povos rezisti nek kontraŭdiri. <span class="m">16</span> Sed vi estos transdonitaj eĉ de gepatroj kaj fratoj kaj parencoj kaj amikoj; kaj iujn el vi oni mortigos. <span class="m">17</span> Kaj vi estos malamataj de ĉiuj pro mia nomo. <span class="m">18</span> Kaj eĉ unu haro de via kapo ne pereos. <span class="m">19</span> Per via pacienco vi akiros viajn animojn.</p>

 <p id="az576"><span class="m">20</span> Sed kiam vi vidos Jerusalemon ĉirkaŭitan de armeoj, tiam sciu, ke ĝia ruiniĝo alproksimiĝis. <span class="m">21</span> Tiam, kiuj estas en Judujo, tiuj forkuru al la montoj; kaj kiuj estas en ĝia mezo, tiuj elmigru; kaj kiuj estas sur la kamparo, tiuj ne eniru tien. <span class="m">22</span> Ĉar tiuj estas tagoj de punado, por ke plenumiĝu ĉio, kio estas skribita. <span class="m">23</span> Ve al la gravedulinoj kaj al la suĉigantinoj en tiuj tagoj! ĉar estos granda manko sur la tero, kaj kolero kontraŭ ĉi tiu popolo. <span class="m">24</span> Kaj ili falos per tranĉrando de glavo, kaj forkaptiĝos en ĉiujn naciojn; kaj <span class="nomo" lang="und" title="Ne-Esperanta nomo. Lingvo: nespecifita">Jerusalem</span> estos piedpremata de la nacianoj, ĝis plenumiĝos la tempoj de la nacianoj. <span class="m">25</span> Kaj estos signoj en la suno kaj la luno kaj la steloj, kaj sur la tero mizero de nacioj, konsternitaj de la muĝado de la maro kaj la ondegoj; <span class="m">26</span> homoj malfortiĝos de timo kaj de atendado de tio, kio venos sur la mondon; ĉar la potencoj de la ĉielo ŝanceliĝos. <span class="m">27</span> Kaj tiam oni vidos la Filon de homo, venantan en nubo kun potenco kaj granda gloro. <span class="m">28</span> Sed kiam tio komencos okazi, rigardu supren kaj levu viajn kapojn, ĉar via elaĉeto alproksimiĝas.</p>

 <p id="az577"><span class="m">29</span> Kaj li parolis al ili parabolon: Rigardu la figarbon kaj ĉiujn arbojn; <span class="m">30</span> kiam ili ekkreskigas foliojn, vi ekvidas, kaj el vi mem scias, ke la somero jam estas proksima. <span class="m">31</span> Tiel same vi, kiam vi vidos, ke tio okazas, tiam sciu, ke la regno de Dio estas proksima. <span class="m">32</span> Vere mi diras al vi: Ĉi tiu generacio ne forpasos, ĝis ĉio plenumiĝos. <span class="m">33</span> La ĉielo kaj la tero forpasos, sed miaj vortoj ne forpasos.</p>

 <p id="az578"><span class="m">34</span> Sed gardu vin, por ke viaj koroj ne estu ŝarĝitaj de trosatiĝo kaj ebrieco kaj zorgoj pri vivrimedoj, kaj por ke tiu tago ne venu al vi subite; <span class="m">35</span> ĉar kiel kaptilo ĝi venos sur ĉiujn, kiuj loĝas sur la supraĵo de la tero. <span class="m">36</span> Sed viglu en ĉiu tempo, preĝante, ke prosperu al vi saviĝi de ĉio, kio okazos, kaj stari antaŭ la Filo de homo.</p>

 <p id="az579"><span class="m">37</span> Kaj dum la tagoj li instruis en la templo, kaj ĉiunokte li eliris, kaj loĝis sur la monto nomata Olivarba. <span class="m">38</span> Kaj la tuta popolo venis al li frumatene en la templo, por aŭskulti lin.</p>

 </div>

 <div class="chapitro"> <h4>22</h4> <p id="az580"><span class="m">1</span> Jam alproksimiĝis la festo de macoj, kiu estas nomata la Pasko. <span class="m">2</span> Kaj la ĉefpastroj kaj la skribistoj serĉis, kiamaniere ili povu mortigi lin, ĉar ili timis la popolon.</p>

 <p id="az581"><span class="m">3</span> Kaj Satano eniris en Judason, nomatan Iskariota, kiu estis el la nombro de la dek du. <span class="m">4</span> Kaj li foriris kaj interparolis kun la ĉefpastroj kaj kapitanoj, kiamaniere transdoni lin al ili. <span class="m">5</span> Kaj ili ĝojis, kaj konsentis doni al li monon. <span class="m">6</span> Kaj li promesis, kaj serĉis okazon transdoni lin al ili, for de la homamaso.</p>

 <p id="az582"><span class="m">7</span> Kaj venis la tago de macoj, kiam oni devis buĉi la Paskon. <span class="m">8</span> Kaj li sendis Petron kaj Johanon, dirante: Iru kaj pretigu por ni la Paskon, por ke ni ĝin manĝu. <span class="m">9</span> Kaj ili diris al li: Kie vi volas, ke ni pretigu? <span class="m">10</span> Kaj li diris al ili: Jen kiam vi estos enirintaj en la urbon, vin renkontos viro, portanta kruĉon da akvo; lin sekvu en la domon, en kiun li eniros. <span class="m">11</span> Kaj vi diros al la domomastro: La Majstro diras: Kie estas la gastoĉambro, en kiu mi manĝos la Paskon kun miaj disĉiploj? <span class="m">12</span> Kaj li montros al vi grandan supran ĉambron aranĝitan; tie pretigu. <span class="m">13</span> Kaj ili iris kaj trovis tiel, kiel li diris al ili; kaj ili pretigis la Paskon.</p>

 <p id="az583"><span class="m">14</span> Kaj kiam alvenis la horo, li sidiĝis, kaj la apostoloj kun li. <span class="m">15</span> Kaj li diris al ili: Kun deziro mi deziris manĝi ĉi tiun Paskon kun vi, antaŭ ol mi suferos; <span class="m">16</span> ĉar mi diras al vi: Mi ne manĝos ĝin, antaŭ ol ĝi plenumiĝos en la regno de Dio. <span class="m">17</span> Kaj ricevinte kalikon, kaj doninte dankon, li diris: Ĉi tion prenu kaj dividu inter vi; <span class="m">18</span> ĉar mi diras al vi: De nun mi ne trinkos el la frukto de la vinberarbo, ĝis venos la regno de Dio. <span class="m">19</span> Kaj li prenis panon, kaj doninte dankon, li ĝin dispecigis kaj donis al ili, dirante: Ĉi tio estas mia korpo, kiu estas donita por vi; ĉi tion faru por memorigo pri mi. <span class="m">20</span> Sammaniere ankaŭ la kalikon post la vespermanĝo, dirante: Ĉi tiu kaliko estas la nova interligo en mia sango, kiu estas elverŝata por vi. <span class="m">21</span> Sed jen la mano de tiu, kiu min perfidas, estas apud mi sur la tablo. <span class="m">22</span> Ĉar la Filo de homo ja iros, laŭ la antaŭdecido; sed ve al tiu viro, de kiu li estos perfidata! <span class="m">23</span> Kaj ili komencis diskuti inter si: kiu el ili faros tion.</p>

 <p id="az584"><span class="m">24</span> Kaj fariĝis ankaŭ inter ili disputo: kiun el ili oni opinias la plej granda. <span class="m">25</span> Kaj li diris al ili: La reĝoj de la nacianoj faras sin sinjoroj super ili; kaj tiujn, kiuj potencas inter ili, oni nomas Bonfarantoj. <span class="m">26</span> Sed vi ne estu tiaj; sed kiu estas la pli granda el vi, tiu fariĝu kiel la pli juna; kaj tiu, kiu estas ĉefa, kiel la servanto. <span class="m">27</span> Ĉar kiu estas la pli granda, la sidanto ĉe manĝo, aŭ la servanto? ĉu ne la sidanto ĉe manĝo? sed mi estas meze de vi kiel la servanto. <span class="m">28</span> Sed vi estas tiuj, kiuj restadis apud mi en miaj tentoj; <span class="m">29</span> kaj mi difinas por vi regnon, kiel mia Patro difinis por mi; <span class="m">30</span> por ke vi manĝu kaj trinku ĉe mia tablo en mia regno, kaj sidu sur tronoj, juĝante la dek du tribojn de <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">31</span> <span class="nomo" lang="und" title="Ne-Esperanta nomo. Lingvo: nespecifita">Simon</span>, <span class="nomo" lang="und" title="Ne-Esperanta nomo. Lingvo: nespecifita">Simon</span>, jen Satano postulis vin ĉiujn, por kribri kiel tritikon; <span class="m">32</span> sed mi preĝis por vi, ke via fido ne ŝanceliĝu; kaj vi, kiam vi konvertiĝos, firmigu viajn fratojn. <span class="m">33</span> Kaj li diris al li: Sinjoro, vin mi estas preta akompani eĉ al malliberejo kaj al morto. <span class="m">34</span> Kaj li diris: Mi diras al vi, Petro, koko ne krios hodiaŭ, antaŭ ol vi trifoje malkonfesos, ke vi min konas.</p>

 <p id="az585"><span class="m">35</span> Kaj li diris al ili: Kiam mi vin elsendis sen monujo kaj sako kaj ŝuoj, ĉu io mankis al vi? <span class="m">36</span> Kaj ili diris: Nenio. Kaj li diris al ili: Sed nun kiu havas monujon, tiu prenu ĝin, kaj ankaŭ sakon; kaj kiu ne havas, tiu vendu sian mantelon kaj aĉetu glavon. <span class="m">37</span> Ĉar mi diras al vi, ke tio, kio estas skribita, devas plenumiĝi pri mi: Kaj li estis alkalkulita al krimuloj; ĉar tio, kio rilatas al mi, havas sian finon. <span class="m">38</span> Kaj ili diris: Sinjoro, jen estas du glavoj; kaj li diris al ili: Sufiĉas.</p>

 <p id="az586"><span class="m">39</span> Kaj elirinte, li iris laŭ sia kutimo al la monto Olivarba, kaj la disĉiploj lin sekvis. <span class="m">40</span> Kaj veninte al la loko, li diris al ili: Preĝu, ke vi ne eniru en tenton. <span class="m">41</span> Kaj li iris for de ili proksimume ŝtonĵeton, kaj li genuis, kaj preĝis, <span class="m">42</span> dirante: Patro, se Vi volas, formetu de mi ĉi tiun kalikon; tamen plenumiĝu ne mia volo, sed Via. <span class="m">43</span> Kaj aperis antaŭ li anĝelo el la ĉielo, fortigante lin. <span class="m">44</span> Kaj estante en agonio, li preĝis pli fervore, kaj lia ŝvito fariĝis kiel gutoj da sango, defalantaj sur la teron. <span class="m">45</span> Kaj leviĝinte post la preĝo, li venis al la disĉiploj kaj trovis ilin dormantaj de malĝojo, <span class="m">46</span> kaj diris al ili: Kial vi dormas? leviĝu kaj preĝu, ke vi ne eniru en tenton.</p>

 <p id="az587"><span class="m">47</span> Dum li ankoraŭ parolis, jen homamaso; kaj tiu, kiu estis nomata <span class="nomo" lang="und" title="Ne-Esperanta nomo. Lingvo: nespecifita">Judas</span>, unu el la dek du, iris antaŭ ili, kaj alproksimiĝis al Jesuo, por kisi lin. <span class="m">48</span> Sed Jesuo diris al li: <span class="nomo" lang="und" title="Ne-Esperanta nomo. Lingvo: nespecifita">Judas</span>, ĉu vi perfidas per kiso la Filon de homo? <span class="m">49</span> Kaj kiam tiuj, kiuj ĉirkaŭis lin, vidis, kio sekvos, ili diris: Sinjoro, ĉu ni frapu per glavo? <span class="m">50</span> Kaj unu el ili frapis la sklavon de la ĉefpastro, kaj detranĉis lian dekstran orelon. <span class="m">51</span> Sed Jesuo responde diris: Permesu tiom. Kaj li tuŝis lian orelon kaj sanigis lin. <span class="m">52</span> Kaj Jesuo diris al la ĉefpastroj kaj kapitanoj de la templo kaj pliaĝuloj, kiuj venis kontraŭ lin: Ĉu vi elvenis kun glavoj kaj bastonoj, kvazaŭ kontraŭ rabiston? <span class="m">53</span> Kiam mi estis ĉiutage inter vi en la templo, vi ne etendis kontraŭ min viajn manojn; sed ĉi tiu estas via horo, kaj la potenco de mallumo.</p>

 <p id="az588"><span class="m">54</span> Kaj ili kaptis lin, kaj forkondukinte, venigis lin en la domon de la ĉefpastro. Sed Petro sekvis malproksime. <span class="m">55</span> Kaj kiam oni ekbruligis fajron meze de la korto kaj sidis kune, Petro sidiĝis meze de ili. <span class="m">56</span> Kaj unu servantino, vidante lin sidantan en la fajrolumo, kaj fikse rigardinte lin, diris: <span class="m">57</span> Ĉi tiu ankaŭ estis kun li. Sed li malkonfesis, dirante: Virino, mi lin ne konas. <span class="m">58</span> Kaj post iom da tempo alia vidis lin, kaj diris: Vi ankaŭ estas el ili. Sed Petro diris: Viro, mi ne estas. <span class="m">59</span> Kaj post la daŭro de unu horo proksimume, alia asertis persiste, dirante: Vere, ĉi tiu ankaŭ estis kun li, ĉar li estas Galileano. <span class="m">60</span> Sed Petro diris: Viro, mi ne scias, kion vi diras. Kaj tuj, dum li ankoraŭ parolis, la koko kriis. <span class="m">61</span> Kaj la Sinjoro sin turnis, kaj alrigardis Petron. Kaj Petro ekmemoris la vorton de la Sinjoro, ke li diris al li: Antaŭ ol koko krios hodiaŭ, vi trifoje min malkonfesos. <span class="m">62</span> Kaj li eliris, kaj maldolĉe ploris.</p>

 <p id="az589"><span class="m">63</span> Kaj tiuj, kiuj gardis Jesuon, lin mokis kaj batis. <span class="m">64</span> Kaj ili ĉirkaŭkovris lin, kaj demandis lin, dirante: Profetu, kiu vin frapis? <span class="m">65</span> Kaj per multaj aliaj insultoj ili parolis kontraŭ li.</p>

 <p id="az590"><span class="m">66</span> Kaj tuj kiam tagiĝis la pliaĝularo de la popolo kunvenis, kaj ĉefpastroj kaj skribistoj, kaj ili forkondukis lin antaŭ sian sinedrion, kaj diris: <span class="m">67</span> Se vi estas la Kristo, diru al ni. Sed li diris al ili: Se mi diros al vi, vi ne kredos; <span class="m">68</span> kaj se mi demandos, vi ne respondos. <span class="m">69</span> Tamen, de nun la Filo de homo sidos dekstre de la Potenco de Dio. <span class="m">70</span> Kaj ili ĉiuj demandis: Ĉu vi do estas la Filo de Dio? Kaj li respondis: Vi diras, ke mi estas. <span class="m">71</span> Kaj ili diris: Pro kio ni bezonas pluan atestadon? ĉar ni mem aŭdis el lia propra buŝo.</p>

 </div>

 <div class="chapitro"> <h4>23</h4> <p id="az591"><span class="m">1</span> Kaj la tuta ĉeestantaro leviĝis, kaj kondukis lin antaŭ Pilaton. <span class="m">2</span> Kaj ili komencis akuzi lin, dirante: Ni trovis ĉi tiun viron erariganta nian nacion, kaj malpermesanta pagi tributon al Cezaro, kaj diranta, ke li mem estas Kristo, reĝo. <span class="m">3</span> Kaj Pilato demandis lin, dirante: Ĉu vi estas la Reĝo de la Judoj? Kaj li responde al li diris: Vi diras. <span class="m">4</span> Kaj Pilato diris al la ĉefpastroj kaj homamasoj: Mi trovas nenian kulpon en ĉi tiu viro. <span class="m">5</span> Sed ili insistis, dirante: Li malkvietigas la popolon, instruante tra la tuta Judujo, kaj komencante de Galileo, eĉ ĝis ĉi tie. <span class="m">6</span> Sed kiam Pilato tion aŭdis, li demandis, ĉu la viro estas Galileano. <span class="m">7</span> Kaj kiam li sciiĝis, ke li estas el sub la aŭtoritato de Herodo, li sendis lin al Herodo, kiu ankaŭ ĉeestis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> en tiuj tagoj.</p>

 <p id="az592"><span class="m">8</span> Sed Herodo, vidinte Jesuon, treege ĝojis; ĉar de longe li deziris vidi lin, ĉar li jam aŭdis pri li, kaj li esperis vidi ian signon, faritan de li. <span class="m">9</span> Kaj li demandis lin per multaj vortoj, sed li respondis al li nenion. <span class="m">10</span> Kaj la ĉefpastroj kaj la skribistoj staris, forte lin akuzante. <span class="m">11</span> Kaj Herodo kaj liaj soldatoj malhonoris lin kaj mokis lin, kaj vestinte lin per brilaj vestoj, li resendis lin al Pilato. <span class="m">12</span> Kaj Herodo kaj Pilato fariĝis amikoj unu kun la alia en tiu sama tago; ĉar antaŭe ili havis inter si malamon.</p>

 <p id="az593"><span class="m">13</span> Kaj Pilato, kunvokinte la ĉefpastrojn kaj la regantojn kaj la popolon, <span class="m">14</span> diris al ili: Vi alkondukis antaŭ min ĉi tiun viron, kiel erarigantan la popolon; kaj jen ekzameninte lin antaŭ vi, mi trovis nenian kulpon en ĉi tiu viro rilate tion, pri kio vi lin akuzas; <span class="m">15</span> nek Herodo ankaŭ, ĉar li resendis lin al ni; kaj jen nenio inda je morto estas farita de li. <span class="m">16</span> Tial mi lin skurĝos kaj liberigos. <span class="m">17</span> Ĉar li devis liberigi unu al ili dum la festo. <span class="m">18</span> Sed amase ili kriis, dirante: Forigu lin, kaj liberigu al ni Barabason; <span class="m">19</span> kiu pro ribelado farita en la urbo, kaj pro mortigo, estis ĵetita en malliberejon. <span class="m">20</span> Kaj Pilato, volante liberigi Jesuon, denove parolis al ili; <span class="m">21</span> sed ili laŭte kriis, dirante: Krucumu, krucumu lin. <span class="m">22</span> Kaj la trian fojon li diris al ili: Kial? kian malbonon faris ĉi tiu? mi trovis en li nenion indan je morto; mi do lin skurĝos kaj liberigos. <span class="m">23</span> Sed ili insistis per grandaj krioj, postulante krucumi lin. Kaj iliaj krioj superfortis. <span class="m">24</span> Kaj Pilato donis juĝon, ke plenumiĝu ilia postulo. <span class="m">25</span> Kaj li liberigis tiun, kiu pro ribelado kaj mortigo estis ĵetita en malliberejon, kaj kiun ili postulis; sed Jesuon li transdonis al ilia volo.</p>

 <p id="az594"><span class="m">26</span> Kaj kiam ili forkondukis lin, ili kaptis Simonon, Kirenanon, venantan de la kamparo, kaj metis sur lin la krucon, por porti ĝin post Jesuo.</p>

 <p id="az595"><span class="m">27</span> Kaj sekvis lin granda amaso de la popolo, kaj de virinoj, kiuj ĝemis kaj lamentis pro li. <span class="m">28</span> Sed Jesuo, turninte sin al ili, diris: Filinoj de <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ne ploru pro mi, sed ploru pro vi kaj pro viaj infanoj. <span class="m">29</span> Ĉar jen venas tagoj, kiam oni diros: Feliĉaj estas la senfruktaj, kaj la ventroj ne naskintaj, kaj la mamoj ne nutrintaj. <span class="m">30</span> Tiam oni komencos diri al la montoj: Falu sur nin; kaj al la montetoj: Kovru nin. <span class="m">31</span> Ĉar se oni tiel agas en la suka ligno, kiel oni agos en la seka?</p>

 <p id="az596"><span class="m">32</span> Kaj estis kondukataj kun li ankaŭ aliaj du, krimuloj, por esti mortigitaj.</p>

 <p id="az597"><span class="m">33</span> Kaj kiam ili alvenis al la loko nomata Kranio, tie ili krucumis lin, kaj la krimulojn, unu dekstre kaj unu maldekstre. <span class="m">34</span> Kaj Jesuo diris: Patro, pardonu ilin; ĉar ili ne scias, kion ili faras. Kaj dividante inter si liajn vestojn, ili ĵetis lotojn. <span class="m">35</span> Kaj la popolo staris, rigardanta. Kaj la regantoj ankaŭ mokis lin, dirante: Aliajn li savis: li savu sin mem, se ĉi tiu estas la Kristo de Dio, la elektito. <span class="m">36</span> Kaj ŝercis pri li ankaŭ la soldatoj, venante al li kaj proponante al li vinagron, <span class="m">37</span> kaj dirante: Se vi estas la Reĝo de la Judoj, savu vin. <span class="m">38</span> Kaj estis ankaŭ surskribo super li: ĈI TIU ESTAS LA REĜO DE LA JUDOJ.</p>

 <p id="az598"><span class="m">39</span> Kaj unu el la pendigitaj krimuloj insultis lin, dirante: Ĉu vi ne estas la Kristo? savu vin kaj nin. <span class="m">40</span> Sed la alia responde admonis lin, dirante: Ĉu vi eĉ ne timas Dion? ĉar vi estas en la sama kondamno. <span class="m">41</span> Kaj ni ja juste, ĉar ni ricevas rekompencon, merititan pro niaj faroj; sed ĉi tiu faris nenion malbonan. <span class="m">42</span> Kaj li diris: Jesuo, memoru min, kiam vi venos en vian regnon. <span class="m">43</span> Kaj li diris al li: Vere mi diras al vi: Hodiaŭ vi estos kun mi en Paradizo.</p>

 <p id="az599"><span class="m">44</span> Kaj jam estis ĉirkaŭ la sesa horo, kaj fariĝis mallumo sur la tuta lando ĝis la naŭa, ĉar la sunlumo mankis; <span class="m">45</span> kaj la kurteno de la sanktejo disŝiriĝis en la mezo. <span class="m">46</span> Kaj kriinte per laŭta voĉo, Jesuo diris: Patro, en Viajn manojn mi transdonas mian spiriton; kaj tion dirinte, li ellasis for la spiriton. <span class="m">47</span> Kaj kiam la centestro vidis la okazantaĵon, li gloris Dion, dirante: Ĉi tiu estis ja justulo. <span class="m">48</span> Kaj ĉiuj homamasoj, kiuj kunvenis al ĉi tiu spektaklo, kiam ili vidis la okazintaĵojn, reiris, frapante al si la bruston. <span class="m">49</span> Kaj ĉiuj liaj konantoj, kaj la virinoj, kiuj sekvis lin el Galileo, staris malproksime, vidante tion.</p>

 <p id="az600"><span class="m">50</span> Kaj jen viro nomata <span class="nomo" lang="und" title="Ne-Esperanta nomo. Lingvo: nespecifita">Jozef</span>, kiu estis konsilanto, viro bona kaj justa <span class="m">51</span> (li ne konsentis al ilia intenco kaj faro), el Arimateo, urbo de la Judoj, kiu atendis la regnon de Dio, <span class="m">52</span> irinte al Pilato, petis la korpon de Jesuo. <span class="m">53</span> Kaj li deprenis ĝin kaj envolvis ĝin en tolaĵo, kaj metis lin en tombo, elhakita el ŝtono, kie neniu antaŭe kuŝis. <span class="m">54</span> Kaj estis la tago de la Preparado, kaj la sabato eklumis. <span class="m">55</span> Kaj la virinoj, kiuj venis kun li el Galileo, sekvis, kaj vidis la tombon, kaj kiamaniere la korpo estis metita. <span class="m">56</span> Kaj ili reiris, kaj preparis aromaĵojn kaj ŝmiraĵojn.</p>

 <p id="az601">Kaj sabate ili ripozis laŭ la ordono.</p>

 </div>

 <div class="chapitro"> <h4>24</h4> <p id="az602"><span class="m">1</span> Kaj la unuan tagon de la semajno, ĉe frua tagiĝo, ili venis al la tombo, alportante la aromaĵojn, kiujn ili preparis. <span class="m">2</span> Kaj ili trovis la ŝtonon derulita for de la tombo. <span class="m">3</span> Kaj enirinte, ili ne trovis la korpon de la Sinjoro Jesuo. <span class="m">4</span> Kaj dum ili embarasiĝis pri tio, jen apud ili staris du viroj en brilaj vestoj; <span class="m">5</span> kaj dum ili timis kaj kliniĝis vizaĝaltere, tiuj demandis ilin: Kial vi serĉas la vivanton inter la mortintoj? <span class="m">6</span> Li ne estas ĉi tie, sed leviĝis; memoru, kiamaniere li parolis al vi, kiam li estis ankoraŭ en Galileo, <span class="m">7</span> dirante, ke la Filo de homo devas esti transdonita en la manojn de pekuloj kaj esti krucumita, kaj la trian tagon releviĝi. <span class="m">8</span> Kaj ili rememoris liajn vortojn; <span class="m">9</span> kaj reveninte de la tombo, ili rakontis ĉion tion al la dek unu kaj al ĉiuj ceteraj. <span class="m">10</span> Kaj ili estis <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>, kaj <span class="nomo" lang="und" title="Ne-Esperanta nomo. Lingvo: nespecifita">Joana</span>, kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de Jakobo; kaj la ceteraj virinoj kun ili rakontis tion al la apostoloj. <span class="m">11</span> Kaj tiuj vortoj ŝajnis al ili kiel babilado, kaj ili ne kredis al la virinoj. <span class="m">12</span> Sed Petro leviĝis kaj kuris al la tombo, kaj kliniĝinte, vidis la tolaĵojn solajn, kaj li foriris, mirante en si pri tio, kio okazis.</p>

 <p id="az603"><span class="m">13</span> Kaj jen du el ili iris en tiu sama tago al vilaĝo nomata <span class="nomo" lang="und" title="Ne-Esperanta nomo. Lingvo: nespecifita">Emaus</span>, kiu estas malproksime de <span class="nomo" lang="und" title="Ne-Esperanta nomo. Lingvo: nespecifita">Jerusalem</span> sesdek stadiojn. <span class="m">14</span> Kaj ili interparolis inter si pri ĉio tio, kio okazis. <span class="m">15</span> Kaj dum ili interparolis kaj diskutis inter si, Jesuo mem alproksimiĝis kaj iris kun ili. <span class="m">16</span> Sed iliaj okuloj estis malhelpataj tiel, ke ili lin ne rekonis. <span class="m">17</span> Kaj li diris al ili: Kiaj vortoj estas tiuj, kiujn vi interŝanĝas, dum vi iras? Kaj ili haltis, kun malgaja mieno. <span class="m">18</span> Kaj unu el ili, nomata <span class="nomo" lang="und" title="Ne-Esperanta nomo. Lingvo: nespecifita">Kleopas</span>, responde diris al li: Ĉu nur vi sola loĝas en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj ne scias tion, kio tie okazis en ĉi tiuj tagoj? <span class="m">19</span> Kaj li diris al ili: Kion? Kaj ili diris al li: Pri Jesuo, la Nazaretano, kiu estis profeto potenca age kaj parole antaŭ Dio kaj la tuta popolo; <span class="m">20</span> kaj kiel la ĉefpastroj kaj niaj regantoj transdonis lin por kondamno al morto, kaj lin krucumis. <span class="m">21</span> Sed ni esperis, ke li estas tiu, kiu elaĉetos Izraelon. Kaj plie, krom ĉio tio, hodiaŭ estas jam la tria tago, de kiam tio okazis. <span class="m">22</span> Ankaŭ mirigis nin iuj virinoj el inter ni, kiuj estis frumatene apud la tombo, <span class="m">23</span> kaj ne trovinte lian korpon, revenis, dirante, ke ili ankaŭ vidis vizion de anĝeloj, kiuj diris, ke li vivas. <span class="m">24</span> Kaj iuj el nia kunularo iris al la tombo, kaj trovis tiel, kiel diris la virinoj; sed lin ili ne vidis. <span class="m">25</span> Kaj li diris al ili: Ho malsaĝuloj kaj kore malviglaj por kredi ĉion, kion la profetoj antaŭparolis! <span class="m">26</span> Ĉu la Kristo ne devis suferi ĉion tion, kaj eniri en sian gloron? <span class="m">27</span> Kaj komencante de Moseo kaj de ĉiuj profetoj, li klarigis al ili el ĉiuj Skriboj la dirojn pri li mem. <span class="m">28</span> Kaj ili alproksimiĝis al la vilaĝo, kien ili iris, kaj li ŝajnigis al ili, kvazaŭ li pluen iros. <span class="m">29</span> Kaj ili retenis lin, dirante: Restu ĉe ni, ĉar estas preskaŭ vespere, kaj la tago jam malkreskas. Kaj li eniris, por resti ĉe ili. <span class="m">30</span> Kaj dum li sidis kun ili ĉe manĝo, li prenis panon, kaj ĝin benis kaj dispecigis kaj donis al ili. <span class="m">31</span> Kaj iliaj okuloj malfermiĝis, kaj ili rekonis lin, kaj li fariĝis nevidebla por ili. <span class="m">32</span> Kaj ili diris unu al alia: Ĉu nia koro ne brulis en ni, dum li parolis kun ni sur la vojo, dum li klarigis al ni la Skribojn? <span class="m">33</span> Kaj leviĝinte en tiu sama horo, ili reiris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj trovis la dek unu kunvenintaj, kun siaj kunuloj, kaj dirantaj: <span class="m">34</span> La Sinjoro vere leviĝis, kaj aperis al <span class="nomo" lang="und" title="Ne-Esperanta nomo. Lingvo: nespecifita">Simon</span>. <span class="m">35</span> Kaj ili rakontis tion, kio okazis sur la vojo, kaj kiamaniere li rekoniĝis al ili en la dispecigo de pano.</p>

 <p id="az604"><span class="m">36</span> Kaj dum ili priparolis tion, li mem staris meze de ili, kaj diris al ili: Paco al vi. <span class="m">37</span> Sed terurite kaj timigite, ili supozis, ke ili vidas spiriton. <span class="m">38</span> Kaj li diris al ili: Kial vi maltrankviliĝas? kaj kial diskutoj leviĝas en viaj koroj? <span class="m">39</span> Vidu miajn manojn kaj miajn piedojn, ke ĝi estas mi mem; palpu min kaj vidu; ĉar spirito ne havas karnon kaj ostojn, kiel vi vidas min havanta. <span class="m">40</span> Kaj tion dirinte, li montris al ili siajn manojn kaj siajn piedojn. <span class="m">41</span> Kaj dum ili ankoraŭ ne kredis pro ĝojo, kaj miris, li demandis ilin: Ĉu vi havas ian manĝaĵon ĉi tie? <span class="m">42</span> Kaj ili donis al li pecon de rostita fiŝo. <span class="m">43</span> Kaj li prenis, kaj manĝis antaŭ ili.</p>

 <p id="az605"><span class="m">44</span> Kaj li diris al ili: Jen estas miaj vortoj, kiujn mi parolis al vi, kiam mi ankoraŭ estis ĉe vi, ke devas plenumiĝi ĉio, kio estas skribita pri mi en la leĝo de Moseo kaj en la profetoj kaj en la psalmoj. <span class="m">45</span> Tiam li malfermis ilian menson, por ke ili komprenu la Skribojn; <span class="m">46</span> kaj li diris al ili: Tiel estas skribite, ke la Kristo devas suferi, kaj leviĝi el la mortintoj la trian tagon; <span class="m">47</span> kaj ke pento kaj pardonado de pekoj estu predikataj en lia nomo al ĉiuj nacioj, komencante ĉe <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">48</span> Vi estas atestantoj pri tio. <span class="m">49</span> Kaj jen mi elsendos sur vin la promeson de mia Patro; sed restu en la urbo, ĝis vi vestiĝos per potenco de supre.</p>

 <p id="az606"><span class="m">50</span> Kaj li elkondukis ilin ĝis apud <span class="nomo" lang="und" title="Ne-Esperanta nomo. Lingvo: nespecifita">Betania</span>, kaj, levinte siajn manojn, li benis ilin. <span class="m">51</span> Kaj dum li benis ilin, li foriĝis de ili kaj estis suprenportita en la ĉielon. <span class="m">52</span> Kaj adorkliniĝinte al li, ili revenis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kun granda ĝojo; <span class="m">53</span> kaj estis konstante en la templo, glorante Dion.</p>

 </div>

 </div>

 <div class="libro" id="ntlibro4"> <h3 id="az607">LA EVANGELIO LAŬ <em>SANKTA JOHANO</em> </h3> <div class="chapitro"> <h4>1</h4> <p id="az608"><span class="m">1</span> En la komenco estis la Vorto, kaj la Vorto estis kun Dio, kaj la Vorto estis Dio. <span class="m">2</span> Tiu estis en la komenco kun Dio. <span class="m">3</span> Ĉio estiĝis per li; kaj aparte de li estiĝis nenio, kio estiĝis. <span class="m">4</span> En li estis la vivo, kaj la vivo estis la lumo de la homoj. <span class="m">5</span> Kaj la lumo brilas en la mallumo, kaj la mallumo ĝin ne venkis. <span class="m">6</span> De Dio estis sendita viro, kies nomo estis Johano. <span class="m">7</span> Tiu venis kiel atestanto, por atesti pri la lumo, por ke ĉiuj per li kredu. <span class="m">8</span> Li ne estis la lumo, sed li venis, por atesti pri la lumo. <span class="m">9</span> Tio estis la vera lumo, kiu lumas al ĉiu homo, venanta en la mondon. <span class="m">10</span> Tiu estis en la mondo, kaj la mondo per li estiĝis, kaj la mondo lin ne konis. <span class="m">11</span> Li venis al siaj propraĵoj, kaj liaj propruloj lin ne akceptis. <span class="m">12</span> Sed al ĉiuj, kiuj lin akceptis, li donis la rajton fariĝi filoj de Dio, al la kredantoj al lia nomo, <span class="m">13</span> kiuj naskiĝis nek el sango, nek el volo de karno, nek el volo de homo, sed el Dio. <span class="m">14</span> Kaj la Vorto fariĝis karno kaj loĝis inter ni, kaj ni vidis lian gloron, gloron kvazaŭ de la solenaskita de la Patro, plena de graco kaj vero. <span class="m">15</span> Johano atestis pri li, kaj kriis, dirante: Ĉi tiu estas li, pri kiu mi diris: Kiu venas post mi, tiu estas metita super mi, ĉar li ekzistis pli frue ol mi. <span class="m">16</span> Ĉar el lia pleneco ni ĉiuj ricevis, kaj gracon post graco. <span class="m">17</span> Ĉar la leĝo estis donita per Moseo; la graco kaj la vero estiĝis per Jesuo Kristo. <span class="m">18</span> Neniu iam vidis Dion; la solenaskita Filo, kiu estas en la sino de la Patro, Lin deklaris.</p>

 <p id="az609"><span class="m">19</span> Kaj jen estas la atesto de Johano, kiam la Judoj sendis al li pastrojn kaj Levidojn el <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, por demandi lin: Kiu vi estas? <span class="m">20</span> Kaj li konfesis kaj ne kaŝis; kaj li konfesis: Mi ne estas la Kristo. <span class="m">21</span> Kaj ili demandis lin: Kio do? Ĉu vi estas <span class="nomo" lang="und" title="Ne-Esperanta nomo. Lingvo: nespecifita">Elija</span>? Kaj li diris: Mi ne estas. Ĉu vi estas la profeto? Kaj li respondis: Ne. <span class="m">22</span> Ili do diris al li: Kiu vi estas? por ke ni donu respondon al niaj sendintoj. Kion vi diras pri vi mem? <span class="m">23</span> Li diris: Mi estas voĉo de krianto en la dezerto: Rektigu la vojon de la Eternulo, kiel diris la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>. <span class="m">24</span> Kaj tiuj estis senditaj de la Fariseoj. <span class="m">25</span> Kaj ili demandis lin, kaj diris al li: Kial do vi baptas, se vi ne estas la Kristo, nek <span class="nomo" lang="und" title="Ne-Esperanta nomo. Lingvo: nespecifita">Elija</span>, nek la profeto? <span class="m">26</span> Johano respondis al ili, dirante: Mi baptas per akvo; meze de vi staras tiu, kiun vi ne konas, <span class="m">27</span> kiu venas post mi; la rimenon de lia ŝuo mi ne estas inda malligi. <span class="m">28</span> Tio okazis en <span class="nomo" lang="und" title="Ne-Esperanta nomo. Lingvo: nespecifita">Betania</span> transe de <span class="nomo" lang="und" title="Ne-Esperanta nomo. Lingvo: nespecifita">Jordan</span>, kie Johano baptadis.</p>

 <p id="az610"><span class="m">29</span> La sekvantan tagon li vidis Jesuon venanta al li, kaj diris: Jen la Ŝafido de Dio, kiu forportas la pekon de la mondo! <span class="m">30</span> Li estas tiu, pri kiu mi diris: Post mi venas viro, kiu estas metita super mi, ĉar li ekzistis pli frue ol mi. <span class="m">31</span> Kaj mi lin ne konis; sed por ke li estu montrita al <span class="nomo" lang="und" title="Ne-Esperanta nomo. Lingvo: nespecifita">Izrael</span>, tial mi venis, baptante per akvo. <span class="m">32</span> Kaj Johano atestis, dirante: Mi vidis la Spiriton malsupreniranta de la ĉielo kiel kolombo, kaj ĝi restis sur li. <span class="m">33</span> Kaj mi lin ne konis; sed kiu sendis min por bapti per akvo, Tiu diris al mi: Sur kiun vi vidos la Spiriton malsupreniranta kaj restanta sur li, tiu estas la baptanto per la Sankta Spirito. <span class="m">34</span> Kaj mi vidis, kaj atestis, ke ĉi tiu estas la Filo de Dio.</p>

 <p id="az611"><span class="m">35</span> Denove la sekvantan tagon staris Johano, kaj du el liaj disĉiploj; <span class="m">36</span> kaj rigardante Jesuon promenantan, li diris: Jen la Ŝafido de Dio! <span class="m">37</span> Kaj la du disĉiploj aŭdis lin paroli, kaj sekvis Jesuon. <span class="m">38</span> Kaj Jesuo sin turnis, kaj vidis ilin sekvantajn, kaj diris al ili: Kion vi serĉas? Kaj ili diris al li: Rabeno (tio estas, Majstro), kie vi loĝas? <span class="m">39</span> Li diris al ili: Venu, kaj vi vidos. Ili do venis, kaj vidis, kie li loĝas, kaj ili restis ĉe li tiun tagon; estis ĉirkaŭ la deka horo. <span class="m">40</span> Unu el la du, kiuj aŭdis Johanon kaj lin sekvis, estis Andreo, la frato de <span class="nomo" lang="und" title="Ne-Esperanta nomo. Lingvo: nespecifita">Simon</span> Petro. <span class="m">41</span> Tiu unue trovis sian propran fraton <span class="nomo" lang="und" title="Ne-Esperanta nomo. Lingvo: nespecifita">Simon</span>, kaj diris al li: Ni trovis la Mesion (tio estas, Kriston). <span class="m">42</span> Li kondukis lin al Jesuo. Jesuo lin rigardis, kaj diris: Vi estas <span class="nomo" lang="und" title="Ne-Esperanta nomo. Lingvo: nespecifita">Simon</span>, filo de <span class="nomo" lang="und" title="Ne-Esperanta nomo. Lingvo: nespecifita">Jona</span>; vi estos nomata <span class="nomo" lang="und" title="Ne-Esperanta nomo. Lingvo: nespecifita">Kefas</span> (tio estas, Petro).</p>

 <p id="az612"><span class="m">43</span> La sekvantan tagon li volis foriri en Galileon, kaj trovis Filipon; kaj Jesuo diris al li: Sekvu min. <span class="m">44</span> Filipo estis el <span class="nomo" lang="und" title="Ne-Esperanta nomo. Lingvo: nespecifita">Betsaida</span>, la urbo de Andreo kaj Petro. <span class="m">45</span> Filipo trovis Natanaelon, kaj diris al li: Ni trovis tiun, pri kiu skribis Moseo en la leĝo, kaj la profetoj, Jesuon el <span class="nomo" lang="und" title="Ne-Esperanta nomo. Lingvo: nespecifita">Nazaret</span>, filon de <span class="nomo" lang="und" title="Ne-Esperanta nomo. Lingvo: nespecifita">Jozef</span>. <span class="m">46</span> Kaj <span class="nomo" lang="und" title="Ne-Esperanta nomo. Lingvo: nespecifita">Natanael</span> diris al li: Ĉu io bona povas esti el <span class="nomo" lang="und" title="Ne-Esperanta nomo. Lingvo: nespecifita">Nazaret</span>? Filipo diris al li: Venu kaj vidu. <span class="m">47</span> Jesuo vidis Natanaelon venanta al li, kaj diris pri li: Jen vera Izraelido, en kiu ne estas ruzeco! <span class="m">48</span> <span class="nomo" lang="und" title="Ne-Esperanta nomo. Lingvo: nespecifita">Natanael</span> diris al li: Per kio vi min konas? Jesuo respondis kaj diris al li: Antaŭ ol Filipo vin vokis, kiam vi estis sub la figarbo, mi vin vidis. <span class="m">49</span> <span class="nomo" lang="und" title="Ne-Esperanta nomo. Lingvo: nespecifita">Natanael</span> respondis kaj diris al li: Rabeno, vi estas la Filo de Dio; vi estas Reĝo de <span class="nomo" lang="und" title="Ne-Esperanta nomo. Lingvo: nespecifita">Izrael</span>! <span class="m">50</span> Jesuo respondis kaj diris al li: Ĉu vi kredas pro tio, ke mi diris al vi: Mi vin vidis sub la figarbo? vi vidos pli grandajn aferojn ol ĉi tio. <span class="m">51</span> Kaj li diris al li: Vere, vere, mi diras al vi, vi vidos la ĉielon malfermita kaj la anĝelojn de Dio suprenirantaj kaj malsuprenirantaj sur la Filon de homo.</p>

 </div>

 <div class="chapitro"> <h4>2</h4> <p id="az613"><span class="m">1</span> La trian tagon okazis edziĝo en <span class="nomo" lang="und" title="Ne-Esperanta nomo. Lingvo: nespecifita">Kana</span> Galilea, kaj la patrino de Jesuo ĉeestis tie; <span class="m">2</span> ankaŭ Jesuo kaj liaj disĉiploj estis invititaj al la edziĝo. <span class="m">3</span> Kaj kiam mankis vino, la patrino de Jesuo diris al li: Ili ne havas vinon. <span class="m">4</span> Kaj Jesuo diris al ŝi: Kio estas inter mi kaj vi, virino? mia horo ankoraŭ ne venis. <span class="m">5</span> Lia patrino diris al la servantoj: Kion ajn li diros al vi, tion faru. <span class="m">6</span> Kaj estis tie ses akvokuvoj ŝtonaj, metitaj laŭ la purigo de la Judoj, enhavantaj po du ĝis tri metretoj. <span class="m">7</span> Jesuo diris al ili: Plenigu la akvokuvojn per akvo. Kaj oni plenigis ilin ĝis la rando. <span class="m">8</span> Kaj li diris al ili: Ĉerpu nun, kaj alportu al la festenestro. Kaj oni alportis. <span class="m">9</span> Kiam la festenestro gustumis la akvon, nun fariĝintan vino, kaj ne sciis, de kie ĝi estas (sciis tamen la servantoj, kiuj ĉerpis la akvon), la festenestro alvokis la fianĉon, <span class="m">10</span> kaj diris al li: Ĉiu homo prezentas unue la bonan vinon, kaj kiam oni jam drinkis, tiam la malpli bonan; sed vi rezervis la bonan vinon ĝis nun. <span class="m">11</span> Ĉi tiun komencon de signoj Jesuo faris en <span class="nomo" lang="und" title="Ne-Esperanta nomo. Lingvo: nespecifita">Kana</span> Galilea, kaj elmontris sian gloron, kaj liaj disĉiploj kredis al li.</p>

 <p id="az614"><span class="m">12</span> Post tio li malsupreniris al <span class="nomo" lang="und" title="Ne-Esperanta nomo. Lingvo: nespecifita">Kapernaum</span>, kaj kun li lia patrino kaj liaj fratoj kaj liaj disĉiploj; kaj tie ili restis ne multajn tagojn.</p>

 <p id="az615"><span class="m">13</span> Kaj la Pasko de la Judoj alproksimiĝis, kaj Jesuo supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">14</span> Kaj li trovis en la templo vendistojn de bovoj kaj ŝafoj kaj kolomboj, kaj la monŝanĝistojn sidantajn; <span class="m">15</span> kaj farinte skurĝon el ŝnuretoj, li elpelis ĉiujn el la templo, ŝafojn kaj bovojn; kaj elŝutis la monerojn de la monŝanĝistoj kaj renversis la tablojn; <span class="m">16</span> kaj al la vendistoj de la kolomboj li diris: Forportu tion de ĉi tie; ne faru la domon de mia Patro domo de komerco. <span class="m">17</span> La disĉiploj rememoris, ke estis skribite: Fervoro pri Via domo min konsumis. <span class="m">18</span> La Judoj do respondis kaj diris al li: Kian signon vi montras al ni, ĉar vi faras tion? <span class="m">19</span> Respondis Jesuo kaj diris al ili: Detruu ĉi tiun sanktejon, kaj mi levos ĝin en la daŭro de tri tagoj. <span class="m">20</span> La Judoj diris: Kvardek ses jarojn ĉi tiu sanktejo estis konstruata; ĉu vi levos ĝin en la daŭro de tri tagoj? <span class="m">21</span> Sed li parolis pri la sanktejo de sia korpo. <span class="m">22</span> Kiam do li leviĝis el la mortintoj, la disĉiploj rememoris, ke li diris tion; kaj ili kredis la Skribon, kaj la vorton, kiun Jesuo diris.</p>

 <p id="az616"><span class="m">23</span> Kaj kiam li estis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> ĉe la Pasko, dum la festo, multaj fidis al lia nomo, vidante la signojn, kiujn li faris. <span class="m">24</span> Sed Jesuo ne konfidis sin al ili, ĉar li konis ĉiujn, <span class="m">25</span> kaj ne bezonis, ke iu atestu pri la homo, ĉar li mem sciis, kio estas en la homo.</p>

 </div>

 <div class="chapitro"> <h4>3</h4> <p id="az617"><span class="m">1</span> Estis viro el la Fariseoj, nomata Nikodemo, ĉefo inter la Judoj; <span class="m">2</span> tiu venis al li nokte, kaj diris al li: Rabeno, ni scias, ke vi estas instruisto, veninta de Dio; ĉar neniu povas fari tiujn signojn, kiujn vi faras, se Dio ne estas kun li. <span class="m">3</span> Jesuo respondis kaj diris al li: Vere, vere, mi diras al vi: Se homo ne estas denove naskita, li ne povas vidi la regnon de Dio. <span class="m">4</span> Nikodemo diris al li: Kiel povas homo naskiĝi, kiam li estas maljuna? ĉu li povas eniri denove en la ventron de sia patrino kaj naskiĝi? <span class="m">5</span> Jesuo respondis: Vere, vere, mi diras al vi: Se homo ne estas naskita el akvo kaj la Spirito, li ne povas eniri en la regnon de Dio. <span class="m">6</span> Tio, kio naskiĝas el la karno, estas karno; kaj tio, kio naskiĝas de la Spirito, estas spirito. <span class="m">7</span> Ne miru, ke mi diris al vi: Vi devas esti denove naskitaj. <span class="m">8</span> La vento blovas, kie ĝi volas, kaj ĝian voĉon vi aŭdas, sed vi ne scias, de kie ĝi venas kaj kien ĝi iras; tia estas ĉiu, kiu estas naskita de la Spirito. <span class="m">9</span> Nikodemo respondis kaj diris al li: Kiel povas tio fariĝi? <span class="m">10</span> Jesuo respondis kaj diris al li: Vi estas la instruisto de <span class="nomo" lang="und" title="Ne-Esperanta nomo. Lingvo: nespecifita">Izrael</span>, kaj ĉu vi ne scias tion? <span class="m">11</span> Vere, vere, mi diras al vi: Kion ni scias, tion ni parolas, kaj kion ni vidis, tion ni atestas; kaj vi homoj ne akceptas nian ateston. <span class="m">12</span> Se mi aferojn surterajn diris al vi, kaj vi ne kredas, kiel vi kredos, se mi diros enĉielajn? <span class="m">13</span> Kaj neniu supreniris en la ĉielon, krom tiu, kiu malsupreniris de la ĉielo, la Filo de homo, kiu estas en la ĉielo. <span class="m">14</span> Kaj kiel Moseo levis la serpenton en la dezerto, tiel devas la Filo de homo esti levita; <span class="m">15</span> por ke ĉiu, fidanta al li, havu eternan vivon.</p>

 <p id="az618"><span class="m">16</span> Ĉar Dio tiel amis la mondon, ke Li donis Sian solenaskitan Filon, por ke ĉiu, kiu fidas al li, ne pereu, sed havu eternan vivon. <span class="m">17</span> Ĉar Dio sendis Sian Filon en la mondon, ne por juĝi la mondon, sed por ke la mondo per li estu savita. <span class="m">18</span> Kiu fidas al li, tiu ne estas juĝata; sed la nekredanto jam estas juĝita, ĉar li ne fidas al la nomo de la solenaskita Filo de Dio. <span class="m">19</span> Kaj jen estas la juĝo: ke la lumo venis en la mondon, kaj la homoj amis la mallumon pli ol la lumon, ĉar iliaj faroj estis malbonaj. <span class="m">20</span> Ĉar ĉiu, kiu faradas malbonon, malamas la lumon, kaj ne venas al la lumo, por ke liaj faroj ne estu malaprobitaj. <span class="m">21</span> Sed tiu, kiu faras la veron, venas al la lumo, por ke liaj faroj estu montrataj, ke ili estas faritaj en Dio.</p>

 <p id="az619"><span class="m">22</span> Post tio venis Jesuo kun siaj disĉiploj en la landon Judujo, kaj restis tie kun ili kaj baptadis. <span class="m">23</span> Johano ankaŭ baptadis en Enon, proksime de <span class="nomo" lang="und" title="Ne-Esperanta nomo. Lingvo: nespecifita">Salim</span>, ĉar estis tie multe da akvoj; kaj oni alvenis kaj estis baptitaj. <span class="m">24</span> Ĉar Johano ankoraŭ ne estis ĵetita en malliberejon. <span class="m">25</span> Fariĝis do diskutado inter la disĉiploj de Johano kaj iu Judo pri la puriĝo. <span class="m">26</span> Kaj ili venis al Johano, kaj diris al li: Rabeno, tiu, kiu estis kun vi transe de <span class="nomo" lang="und" title="Ne-Esperanta nomo. Lingvo: nespecifita">Jordan</span>, kaj pri kiu vi atestis, jen tiu sama baptas, kaj ĉiuj venas al li. <span class="m">27</span> Johano respondis kaj diris: Homo ne povas ion ricevi, se ĝi ne estas donita al li el la ĉielo. <span class="m">28</span> Vi mem atestas pri mi, ke mi diris: Mi ne estas la Kristo, sed mi estas sendita antaŭ li. <span class="m">29</span> Kiu havas la fianĉinon, tiu estas la fianĉo; sed la amiko de la fianĉo, kiu staras kaj lin aŭdas, tre ĝojas pro la voĉo de la fianĉo; ĉi tiu mia ĝojo do plenumiĝis. <span class="m">30</span> Li devas altiĝi, sed mi devas malaltiĝi.</p>

 <p id="az620"><span class="m">31</span> Kiu de supre venas, tiu estas super ĉiuj; kiu estas el la tero, tiu el la tero estas, kaj el la tero parolas; kiu venas de la ĉielo, tiu estas super ĉiuj. <span class="m">32</span> Kion li vidis kaj aŭdis, tion li atestas; kaj neniu akceptas lian ateston. <span class="m">33</span> Kiu akceptis lian ateston, tiu jam sigelis, ke Dio estas vera. <span class="m">34</span> Ĉar tiu, kiun Dio sendis, parolas la vortojn de Dio; ĉar ne laŭmezure Li donas la Spiriton. <span class="m">35</span> La Patro amas la Filon, kaj donis ĉion en lian manon. <span class="m">36</span> Kiu fidas al la Filo, tiu havas eternan vivon; sed kiu ne obeas al la Filo, tiu ne vidos vivon, sed la kolero de Dio sur li restas.</p>

 </div>

 <div class="chapitro"> <h4>4</h4> <p id="az621"><span class="m">1</span> Kiam do la Sinjoro sciis, ke la Fariseoj aŭdis, ke Jesuo faras kaj baptas pli multe da disĉiploj, ol Johano <span class="m">2</span> (kvankam baptadis ne Jesuo mem, sed liaj disĉiploj), <span class="m">3</span> li foriris el Judujo kaj reiris al Galileo. <span class="m">4</span> Kaj li devis trairi tra Samario. <span class="m">5</span> Li alvenis do al unu urbo Samaria, nomata <span class="nomo" lang="und" title="Ne-Esperanta nomo. Lingvo: nespecifita">Siĥar</span>, apud la terpeco, kiun <span class="nomo" lang="und" title="Ne-Esperanta nomo. Lingvo: nespecifita">Jakob</span> donis al sia filo <span class="nomo" lang="und" title="Ne-Esperanta nomo. Lingvo: nespecifita">Jozef</span>; <span class="m">6</span> kaj la fonto de <span class="nomo" lang="und" title="Ne-Esperanta nomo. Lingvo: nespecifita">Jakob</span> estis tie. Jesuo do, lacigita de sia vojirado, sidiĝis tiamaniere apud la fonto. Estis ĉirkaŭ la sesa horo. <span class="m">7</span> Venis virino Samaria, por ĉerpi akvon; Jesuo diris al ŝi: Donu al mi trinki. <span class="m">8</span> Ĉar liaj disĉiploj jam foriris en la urbon, por aĉeti nutraĵojn. <span class="m">9</span> La Samarianino do diris al li: Kiel vi, estante Judo, petas trinki de mi, kiu estas Samarianino? (Ĉar la Judoj ne interrilatas kun la Samarianoj.) <span class="m">10</span> Jesuo respondis kaj diris al ŝi: Se vi scius la donacon de Dio, kaj kiu estas tiu, kiu diras al vi: Donu al mi trinki, vi petus lin, kaj li donus al vi vivan akvon. <span class="m">11</span> La virino diris al li: Sinjoro, vi nenian ĉerpilon havas, kaj la puto estas profunda; de kie do vi havas tiun vivan akvon? <span class="m">12</span> Ĉu vi estas pli granda ol nia patro <span class="nomo" lang="und" title="Ne-Esperanta nomo. Lingvo: nespecifita">Jakob</span>, kiu donis al ni la puton, kaj trinkis mem el ĝi, kiel ankaŭ liaj filoj kaj liaj brutoj? <span class="m">13</span> Jesuo respondis kaj diris al ŝi: Ĉiu, kiu trinkas el ĉi tiu akvo, denove soifos; <span class="m">14</span> sed kiu trinkos el la akvo, kiun mi donos al li, tiu neniam soifos; sed la akvo, kiun mi donos al li, fariĝos en li fonto de akvo, ŝprucanta supren por eterna vivo. <span class="m">15</span> La virino diris al li: Sinjoro, donu al mi ĉi tiun akvon, por ke mi ne plu soifu, kaj ne devu traveni ĉi tien, por ĉerpi. <span class="m">16</span> Jesuo diris al ŝi: Foriru, voku vian edzon, kaj revenu ĉi tien. <span class="m">17</span> La virino respondis kaj diris al li: Mi ne havas edzon. Jesuo diris al ŝi: Vi prave diris: Mi ne havas edzon; <span class="m">18</span> ĉar vi havis kvin edzojn; kaj tiu, kiun vi nun havas, ne estas via edzo; ĉi tion vi diris vere. <span class="m">19</span> La virino diris al li: Sinjoro, mi ekvidas, ke vi estas profeto. <span class="m">20</span> Niaj patroj adoradis sur ĉi tiu monto; kaj vi diras, ke en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> estas la loko, kie oni devas adori. <span class="m">21</span> Jesuo diris al ŝi: Kredu al mi, virino; venas la horo, kiam nek sur ĉi tiu monto, nek en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, vi adoros la Patron. <span class="m">22</span> Vi adoras tion, kion vi ne konas; ni adoras tion, kion ni konas; ĉar el la Judoj estas la savo. <span class="m">23</span> Sed venas la horo, kaj jam estas, kiam la veraj adorantoj adoros la Patron laŭ spirito kaj vero; ĉar la Patro serĉas tiajn por esti Liaj adorantoj. <span class="m">24</span> Dio estas Spirito: kaj Liaj adorantoj devas adori Lin laŭ spirito kaj vero. <span class="m">25</span> La virino diris al li: Mi scias, ke venas la Mesio (kiu estas nomata Kristo); kiam tiu alestos, li anoncos al ni ĉion. <span class="m">26</span> Jesuo diris al ŝi: Tiu estas mi, kiu parolas kun vi.</p>

 <p id="az622"><span class="m">27</span> Kaj ĉe tio venis liaj disĉiploj, kaj ili miris, ke li parolas kun virino; tamen neniu diris: Kion vi volas? aŭ: Kial vi parolas kun ŝi? <span class="m">28</span> La virino do lasis sian akvokruĉon, kaj foriris en la urbon, kaj diris al la homoj: <span class="m">29</span> Venu, vidu homon, kiu rakontis al mi ĉion, kion mi faris; ĉu eble ĉi tiu estas la Kristo? <span class="m">30</span> Ili eliris el la urbo, kaj venis al li. <span class="m">31</span> Dume la disĉiploj petis lin, dirante: Rabeno, manĝu. <span class="m">32</span> Sed li diris al ili: Por manĝi mi havas nutraĵon, pri kiu vi ne scias. <span class="m">33</span> La disĉiploj do diris inter si: Ĉu iu alportis al li ion por manĝi? <span class="m">34</span> Jesuo diris al ili: Mia nutraĵo estas plenumi la volon de Tiu, kiu min sendis, kaj fini Lian laboron. <span class="m">35</span> Ĉu vi ne diras: Estas ankoraŭ kvar monatoj, kaj venas la rikolto? jen mi diras al vi: Levu viajn okulojn kaj rigardu la kampojn, ke ili jam estas blankaj por la rikolto. <span class="m">36</span> La rikoltanto ricevas salajron, kaj kolektas frukton por eterna vivo, por ke ĝoju kune la semanto kaj la rikoltanto. <span class="m">37</span> Ĉar en ĉi tio estas vera la proverbo: Unu semas, alia rikoltas. <span class="m">38</span> Mi vin sendis, por rikolti tion, kion vi ne prilaboris; aliaj laboris, kaj vi eniris en ilian laboron.</p>

 <p id="az623"><span class="m">39</span> Kaj el tiu urbo multaj el la Samarianoj kredis al li pro la diro de la virino, kiu atestis: Li rakontis al mi ĉion, kion mi faris. <span class="m">40</span> Kiam do la Samarianoj venis al li, ili petis, ke li restu ĉe ili; kaj li restis tie du tagojn. <span class="m">41</span> Kaj multe pli multaj kredis pro lia vorto, <span class="m">42</span> kaj diris al la virino: Jam ne pro via diro ni kredas, ĉar ni mem aŭdis lin; kaj ni scias, ke ĉi tiu estas vere la Savanto de la mondo.</p>

 <p id="az624"><span class="m">43</span> Kaj post la du tagoj li foriris de tie en Galileon. <span class="m">44</span> Ĉar Jesuo mem atestis, ke profeto ne havas honoron en sia propra lando. <span class="m">45</span> Kiam do li venis en Galileon, la Galileanoj akceptis lin, ĉar ili jam vidis ĉion, kion li faris en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> dum la festo; ĉar ili ankaŭ iris al la festo.</p>

 <p id="az625"><span class="m">46</span> Li revenis en Kanan Galilean, kie li faris la akvon vino. Kaj estis unu kortegano, kies filo estis malsana en <span class="nomo" lang="und" title="Ne-Esperanta nomo. Lingvo: nespecifita">Kapernaum</span>. <span class="m">47</span> Kiam li aŭdis, ke Jesuo alvenis el Judujo en Galileon, li iris al li, kaj petis lin malsupreniri kaj resanigi lian filon; ĉar li preskaŭ mortis. <span class="m">48</span> Jesuo do diris al li: Se vi ne vidas signojn kaj mirindaĵojn, vi tute ne kredos. <span class="m">49</span> La kortegano diris al li: Sinjoro, malsupreniru, antaŭ ol mia fileto mortos. <span class="m">50</span> Jesuo diris al li: Foriru, via filo vivas. La viro kredis la vorton, kiun Jesuo parolis al li, kaj li foriris. <span class="m">51</span> Dum li ankoraŭ malsupreniris, liaj sklavoj lin renkontis, dirante: Via filo vivas. <span class="m">52</span> Li demandis al ili pri la horo, kiam li ekresaniĝis. Ili respondis al li: Hieraŭ je la sepa horo la febro lin forlasis. <span class="m">53</span> Tial la patro sciis, ke tio estis en tiu sama horo, en kiu Jesuo diris al li: Via filo vivas; kaj kredis li mem kaj lia tuta domo. <span class="m">54</span> Ĉi tiun jam la duan signon faris Jesuo, veninte el Judujo en Galileon.</p>

 </div>

 <div class="chapitro"> <h4>5</h4> <p id="az626"><span class="m">1</span> Post tio estis festo de la Judoj, kaj Jesuo supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>.</p>

 <p id="az627"><span class="m">2</span> En <span class="nomo" lang="und" title="Ne-Esperanta nomo. Lingvo: nespecifita">Jerusalem</span> apud la Pordego de Ŝafoj estas lageto, nomata en la Hebrea lingvo <span class="nomo" lang="und" title="Ne-Esperanta nomo. Lingvo: nespecifita">Betesda</span>, havanta kvin portikojn. <span class="m">3</span> En tiuj kuŝis amaso da malsanuloj, blinduloj, lamuloj, velkintoj, kiuj atendis la ekmovon de la akvo; <span class="m">4</span> ĉar anĝelo de la Eternulo malsupreniris iafoje en la lageton kaj movis la akvon; kiu ajn do unua post la movado de la akvo enpaŝis, tiu resaniĝis, tute egale, de kia malsano li suferis. <span class="m">5</span> Kaj tie estis unu viro, kiu estis tridek ok jarojn en sia malforteco. <span class="m">6</span> Kiam Jesuo vidis lin kuŝantan, kaj sciis, ke li jam de longe malsanas, li diris al li: Ĉu vi volas fariĝi sana? <span class="m">7</span> La malsanulo respondis: Sinjoro, mi ne havas iun por enĵeti min en la lageton, kiam la akvo moviĝis; sed dum mi venas, alia paŝas malsupren antaŭ mi. <span class="m">8</span> Jesuo diris al li: Leviĝu, prenu vian liton, kaj iru. <span class="m">9</span> Kaj la viro tuj fariĝis sana, kaj prenis sian liton, kaj iris.</p>

 <p id="az628">Kaj estis la sabato en tiu tago. <span class="m">10</span> La Judoj do diris al la resanigito: Estas la sabato, kaj al vi ne konvenas porti vian liton. <span class="m">11</span> Li respondis: Tiu, kiu min sanigis, diris al mi: Prenu vian liton, kaj iru. <span class="m">12</span> Ili demandis lin: Kiu estas tiu homo, kiu diris al vi: Prenu kaj iru? <span class="m">13</span> Sed la resanigito ne sciis, kiu tiu estas; ĉar Jesuo jam formoviĝis pro la tiea homamaso. <span class="m">14</span> Poste Jesuo trovis lin en la templo, kaj diris al li: Jen vi fariĝis sana; ne plu peku, por ke io pli malbona ne okazu al vi. <span class="m">15</span> La viro foriris, kaj diris al la Judoj, ke Jesuo estas tiu, kiu lin sanigis. <span class="m">16</span> Kaj la Judoj persekutis Jesuon pro tio, ke li tion faris en sabato. <span class="m">17</span> Sed Jesuo respondis al ili: Mia Patro ĝis nun laboras, kaj mi laboras. <span class="m">18</span> Pro tio do la Judoj des pli celis mortigi lin, pro tio, ke li ne nur malobservis la sabaton, sed ankaŭ diris, ke Dio estas lia propra Patro, kaj pretendis esti egala al Dio.</p>

 <p id="az629"><span class="m">19</span> Jesuo do respondis kaj diris al ili:</p>

 <p id="az630">Vere, vere, mi diras al vi: La Filo ne povas per si mem fari ion, krom tio, kion li vidas la Patron faranta; ĉar kion ajn Li faras, tion la Filo tiel same ankaŭ faras. <span class="m">20</span> Ĉar la Patro amas la Filon, kaj montras al li ĉion, kion Li mem faras; kaj Li montros al li farojn pli grandajn ol ĉi tio, por ke vi miru. <span class="m">21</span> Ĉar kiel la Patro levas la mortintojn kaj ilin vivigas, tiel ankaŭ la Filo vivigas tiujn, kiujn li volas. <span class="m">22</span> Ĉar la Patro juĝas neniun, sed Li donis ĉian juĝon al la Filo, <span class="m">23</span> por ke ĉiuj honoru la Filon tiel same, kiel ili honoras la Patron. Kiu ne honoras la Filon, tiu ne honoras la Patron, kiu lin sendis. <span class="m">24</span> Vere, vere, mi diras al vi: Kiu aŭskultas mian vorton, kaj kredas al Tiu, kiu min sendis, tiu havas eternan vivon kaj ne venas en juĝon, sed jam pasis de morto en vivon. <span class="m">25</span> Vere, vere, mi diras al vi: Venas horo kaj jam estas, kiam la mortintoj aŭdos la voĉon de la Filo de Dio; kaj la aŭdintoj vivos. <span class="m">26</span> Ĉar kiel la Patro havas en Si mem vivon, tiel Li donis al la Filo ankaŭ, ke ĉi tiu havu en si mem vivon; <span class="m">27</span> kaj Li donis al li la rajton fari juĝon, ĉar li estas la Filo de homo. <span class="m">28</span> Ne miru pro tio; ĉar venas horo, en kiu ĉiuj, kiuj estas en la tomboj, aŭdos lian voĉon, <span class="m">29</span> kaj eliros; la farintoj de bono, al releviĝo por vivo; sed la farintoj de malbono, al releviĝo por juĝo.</p>

 <p id="az631"><span class="m">30</span> Mi ne povas per mi mem fari ion; kiel mi aŭdas, tiel mi juĝas; kaj mia juĝo estas justa, ĉar mi celas ne mian propran volon, sed la volon de Tiu, kiu min sendis. <span class="m">31</span> Se mi atestus pri mi mem, mia atesto ne estus vera. <span class="m">32</span> Estas alia, kiu atestas pri mi; kaj mi scias, ke vera estas la atesto, kiun li atestas pri mi. <span class="m">33</span> Vi sendis al Johano, kaj li atestis pri la vero. <span class="m">34</span> Sed la atesto, kiun mi ricevas, ne estas el homo, tamen mi tion diras, por ke vi estu savitaj. <span class="m">35</span> Li estis la lampo, kiu brulas kaj lumas; kaj vi volis ĝoji kelkan tempon en lia lumo. <span class="m">36</span> Sed la atesto, kiun mi havas, estas pli granda ol la atesto de Johano; ĉar la laboroj, kiujn la Patro donis al mi por fini, tiuj samaj laboroj, kiujn mi faras, atestas pri mi, ke la Patro min sendis. <span class="m">37</span> Kaj la Patro, kiu min sendis, atestis pri mi. Vi nek aŭdis iam Lian voĉon, nek vidis Lian formon. <span class="m">38</span> Kaj vi ne havas Lian vorton restantan en vi, ĉar vi ne kredas al tiu, kiun Li sendis. <span class="m">39</span> Vi esploras la Skribojn, ĉar vi opinias, ke en ili vi havas eternan vivon; kaj ili estas tio, kio atestas pri mi; <span class="m">40</span> kaj vi ne volas veni al mi, por havi vivon. <span class="m">41</span> De homoj mi ne prenas gloron. <span class="m">42</span> Sed mi vin scias, ke vi ne havas en vi la amon al Dio. <span class="m">43</span> Mi venis en la nomo de mia Patro, kaj vi min ne akceptas; se alia venos en sia propra nomo, vi lin akceptos. <span class="m">44</span> Kiel povas kredi vi, kiuj prenas gloron unu de alia, kaj la gloron, kiu venas de la sola Dio, vi ne serĉas? <span class="m">45</span> Ne pensu, ke mi akuzos vin antaŭ la Patro; ekzistas unu, kiu akuzas vin, Moseo, al kiu vi esperas. <span class="m">46</span> Ĉar se vi kredus al Moseo, vi ankaŭ kredus al mi, ĉar li skribis pri mi. <span class="m">47</span> Sed se vi ne kredas liajn skribojn, kiel vi kredos miajn vortojn?</p>

 </div>

 <div class="chapitro"> <h4>6</h4> <p id="az632"><span class="m">1</span> Poste Jesuo foriris trans la maron de Galileo, tio estas de Tiberias. <span class="m">2</span> Kaj granda homamaso lin sekvis, ĉar ili vidis la signojn, kiujn li faris por la malsanuloj. <span class="m">3</span> Kaj Jesuo supreniris sur la monton, kaj tie li sidis kun siaj disĉiploj. <span class="m">4</span> Kaj la Pasko, la festo de la Judoj, estis proksima. <span class="m">5</span> Jesuo do, levinte siajn okulojn, kaj ekvidinte, ke granda homamaso venas al li, diris al Filipo: De kie ni aĉetu panojn, por ke ĉi tiuj manĝu? <span class="m">6</span> Tion li diris, por provi lin; ĉar li mem sciis, kion li faros. <span class="m">7</span> Filipo respondis al li: Panoj por ducent denaroj ne sufiĉus por ili, por ke ĉiu iometon ricevu. <span class="m">8</span> Unu el liaj disĉiploj, Andreo, frato de <span class="nomo" lang="und" title="Ne-Esperanta nomo. Lingvo: nespecifita">Simon</span> Petro, diris al li: <span class="m">9</span> Ĉi tie estas knabo, kiu havas kvin hordeajn panojn kaj du malgrandajn fiŝojn; sed kio estas tio por tiom da homoj? <span class="m">10</span> Jesuo diris: Sidigu la homojn. Kaj estis tie multe da herbo. La viroj do sidiĝis, nombre ĉirkaŭ kvin mil. <span class="m">11</span> Kaj Jesuo prenis la panojn, kaj doninte dankon, disdonis al la sidiĝintoj; kaj tiel same el la fiŝoj tiom, kiom oni deziris. <span class="m">12</span> Kaj kiam ili satiĝis, li diris al siaj disĉiploj: Kolektu la postrestantajn fragmentojn, por ke nenio perdiĝu. <span class="m">13</span> Ili do kolektis ilin, kaj plenigis dek du korbojn per la fragmentoj de la kvin hordeaj panoj, kiuj postrestis al la manĝintoj. <span class="m">14</span> Kiam do la homoj vidis la signon, kiun Jesuo faris, ili diris: Ĉi tiu estas vere la profeto, kiu devis veni en la mondon.</p>

 <p id="az633"><span class="m">15</span> Tial Jesuo, eksciante, ke oni celas veni kaj kapti lin, por fari lin reĝo, denove fortiris sin sola al la monto.</p>

 <p id="az634"><span class="m">16</span> Kaj kiam vesperiĝis, liaj disĉiploj malsupreniris al la maro; <span class="m">17</span> kaj enŝipiĝinte, ili veturis trans la maron al <span class="nomo" lang="und" title="Ne-Esperanta nomo. Lingvo: nespecifita">Kapernaum</span>. Kaj jam estis mallume, kaj Jesuo ankoraŭ ne venis al ili. <span class="m">18</span> Kaj la maro malsereniĝis de forta vento, kiu blovis. <span class="m">19</span> Kiam do ili remis proksimume dudek kvin ĝis tridek stadiojn, ili ekvidis Jesuon iranta sur la akvo, kaj proksimiĝanta al la ŝipo; kaj ili timis. <span class="m">20</span> Sed li diris al ili: Ĝi estas mi; ne timu. <span class="m">21</span> Tiam ili volonte ricevis lin en la ŝipon, kaj tuj la ŝipo albordiĝis tien, kien ili veturis.</p>

 <p id="az635"><span class="m">22</span> La sekvantan tagon, kiam la homamaso, kiu restis trans la maro, vidis, ke nenia ŝipeto estas tie krom unu, kaj ke Jesuo ne eniris kun la disĉiploj en la ŝipon, sed la disĉiploj solaj veturis <span class="m">23</span> (venis tamen ŝipetoj el Tiberias proksime al la loko, kie oni manĝis la panon, post kiam la Sinjoro donis dankon) — <span class="m">24</span> kiam do la homamaso vidis, ke Jesuo ne estas tie, nek liaj disĉiploj, ili ankaŭ eniris la ŝipetojn kaj veturis al <span class="nomo" lang="und" title="Ne-Esperanta nomo. Lingvo: nespecifita">Kapernaum</span>, serĉante Jesuon. <span class="m">25</span> Kaj trovinte lin trans la maro, ili diris al li: Rabeno, kiam vi venis ĉi tien? <span class="m">26</span> Jesuo respondis al ili kaj diris: Vere, vere, mi diras al vi: Vi min serĉas, ne ĉar vi vidis signojn, sed ĉar vi manĝis el la panoj kaj satiĝis. <span class="m">27</span> Laboru ne por la pereema nutraĵo, sed por la nutraĵo, kiu restas ĝis eterna vivo, kiun la Filo de homo donos al vi; ĉar lin Dio, la Patro, sigelis. <span class="m">28</span> Ili do diris al li: Kiel ni agu, por ke ni faru la farojn de Dio? <span class="m">29</span> Jesuo respondis kaj diris al ili: Jen la faro de Dio: kredi al tiu, kiun Li sendis. <span class="m">30</span> Ili do diris al li: Kian signon vi montras, por ke ni vidu kaj kredu al vi? kion vi faras? <span class="m">31</span> Niaj patroj manĝis la manaon en la dezerto, kiel estas skribite: Li donis al ili ĉielan panon por manĝi. <span class="m">32</span> Jesuo do diris al ili: Vere, vere, mi diras al vi: Ne Moseo donis al vi tiun ĉielan panon; sed mia Patro donas al vi la veran ĉielan panon. <span class="m">33</span> Ĉar la pano de Dio estas tiu, kiu malsupreniras de la ĉielo kaj donas vivon al la mondo. <span class="m">34</span> Ili do diris al li: Sinjoro, ĉiam donu al ni tiun panon. <span class="m">35</span> Jesuo diris al ili: Mi estas la pano de vivo; kiu venas al mi, tiu neniam malsatos, kaj kiu kredas al mi, tiu neniam soifos. <span class="m">36</span> Sed mi diris al vi, ke vi min vidis, kaj tamen vi ne kredas. <span class="m">37</span> Ĉio, kion la Patro donas al mi, venos al mi; kaj tiun, kiu venas al mi, mi ja ne elĵetos. <span class="m">38</span> Ĉar mi malsupreniris de la ĉielo, por plenumi ne mian volon, sed la volon de Tiu, kiu min sendis. <span class="m">39</span> Kaj estas la volo de Tiu, kiu min sendis, ke el ĉio, kion Li donis al mi, mi ne perdu ion, sed relevu ĝin en la lasta tago. <span class="m">40</span> Ĉar estas la volo de mia Patro, ke ĉiu, kiu vidas la Filon kaj kredas al li, havu eternan vivon; kaj mi levos tiun en la lasta tago.</p>

 <p id="az636"><span class="m">41</span> La Judoj do murmuris pri li, ĉar li diris: Mi estas la pano, kiu malsupreniris de la ĉielo. <span class="m">42</span> Kaj ili diris: Ĉu ĉi tiu ne estas Jesuo, filo de <span class="nomo" lang="und" title="Ne-Esperanta nomo. Lingvo: nespecifita">Jozef</span>, kies patron kaj patrinon ni konas? kiel do li diras: Mi malsupreniris de la ĉielo? <span class="m">43</span> Jesuo respondis kaj diris al ili: Ne murmuru inter vi. <span class="m">44</span> Neniu povas veni al mi, se la Patro, kiu min sendis, ne tiros lin; kaj mi levos tiun en la lasta tago. <span class="m">45</span> Estas skribite en la profetoj: Kaj ĉiuj estos instruitaj de Dio. Ĉiu do, kiu aŭdis de la Patro kaj lernis, venas al mi. <span class="m">46</span> Neniu vidis la Patron, krom tiu, kiu estas de Dio; li vidis la Patron. <span class="m">47</span> Vere, vere, mi diras al vi: Kiu kredas, tiu havas vivon eternan. <span class="m">48</span> Mi estas la pano de vivo. <span class="m">49</span> Viaj patroj manĝis la manaon en la dezerto, kaj mortis. <span class="m">50</span> Jen la pano, kiu malsupreniris de la ĉielo, por ke oni manĝu el ĝi kaj ne mortu. <span class="m">51</span> Mi estas la viva pano, kiu malsupreniris de la ĉielo; se iu manĝos el ĉi tiu pano, tiu vivos eterne; kaj la pano, kiun mi donos, estas mia karno, por la vivo de la mondo.</p>

 <p id="az637"><span class="m">52</span> La Judoj do disputis inter si, dirante: Kiel ĉi tiu povas doni al ni sian karnon por manĝi? <span class="m">53</span> Jesuo do diris al ili: Vere, vere, mi diras al vi: Se vi ne manĝas la karnon de la Filo de homo kaj ne trinkas lian sangon, vi ne havas en vi vivon. <span class="m">54</span> Kiu manĝas mian karnon kaj trinkas mian sangon, tiu havas eternan vivon; kaj mi levos tiun en la lasta tago. <span class="m">55</span> Ĉar mia karno estas vera manĝaĵo, kaj mia sango estas vera trinkaĵo. <span class="m">56</span> Kiu manĝas mian karnon kaj trinkas mian sangon, tiu restas en mi, kaj mi en li. <span class="m">57</span> Kiel la vivanta Patro min sendis, kaj mi vivas pro la Patro, tiel, kiu min manĝas, tiu vivos pro mi. <span class="m">58</span> Jen la pano, kiu malsupreniris de la ĉielo; ne kiel la patroj manĝis, kaj mortis; kiu manĝas ĉi tiun panon, tiu vivos eterne. <span class="m">59</span> Tion li diris en la sinagogo, instruante en <span class="nomo" lang="und" title="Ne-Esperanta nomo. Lingvo: nespecifita">Kapernaum</span>.</p>

 <p id="az638"><span class="m">60</span> Multaj do el liaj disĉiploj, aŭdinte tion, diris: Malfacila estas tiu parolo; kiu povas lin aŭskulti? <span class="m">61</span> Sed Jesuo, sciante en si mem, ke liaj disĉiploj pri tio murmuris, diris al ili: Ĉu tio faligas vin? <span class="m">62</span> Kio do, se vi vidos la Filon de homo supreniranta tien, kie li antaŭe estis? <span class="m">63</span> La spirito estas la viviganto; la karno nenion utilas; la vortoj, kiujn mi diris al vi, estas spirito kaj estas vivo. <span class="m">64</span> Sed estas iuj el vi, kiuj ne kredas. Ĉar Jesuo sciis de la komenco, kiuj estas la nekredantoj, kaj kiu lin perfidos. <span class="m">65</span> Kaj li diris: Tial mi diris al vi, ke neniu povas veni al mi, se tio ne estas donita al li de mia Patro.</p>

 <p id="az639"><span class="m">66</span> Ĉe tio multaj el liaj disĉiploj iris returne kaj lin ne plu akompanis. <span class="m">67</span> Jesuo do diris al la dek du: Ĉu vi ankaŭ volas foriri? <span class="m">68</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro respondis al li: Sinjoro, al kiu ni iru? vi havas la vortojn de eterna vivo. <span class="m">69</span> Kaj ni ekkredis kaj scias, ke vi estas la Sanktulo de Dio. <span class="m">70</span> Respondis al ili Jesuo: Ĉu mi ne elektis vin la dek du, kaj unu el vi estas diablo? <span class="m">71</span> Li parolis pri <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, filo de <span class="nomo" lang="und" title="Ne-Esperanta nomo. Lingvo: nespecifita">Simon</span>; ĉar tiu, unu el la dek du, estis perfidonta lin.</p>

 </div>

 <div class="chapitro"> <h4>7</h4> <p id="az640"><span class="m">1</span> Kaj post tio Jesuo iradis en Galileo; ĉar li ne volis iradi en Judujo, ĉar la Judoj celis mortigi lin. <span class="m">2</span> La festo de la Judoj, nomata la festo de laŭboj, proksimiĝis. <span class="m">3</span> Liaj fratoj do diris al li: Transiru de ĉi tie, kaj iru en Judujon, por ke viaj disĉiploj ankaŭ vidu viajn farojn, kiujn vi faras. <span class="m">4</span> Ĉar neniu faras ion sekrete, kaj celas mem esti publike konata. Se vi faras tiajn farojn, montru vin al la mondo. <span class="m">5</span> Ĉar liaj fratoj mem ne kredis al li. <span class="m">6</span> Jesuo do diris al ili: Mia tempo ankoraŭ ne venis; sed via tempo ĉiam estas preta. <span class="m">7</span> La mondo ne povas vin malami; sed min ĝi malamas, ĉar mi atestas pri ĝi, ke ĝiaj faroj estas malbonaj. <span class="m">8</span> Supreniru vi al la festo; mi ankoraŭ ne supreniras al la festo, ĉar mia tempo ankoraŭ ne maturiĝis. <span class="m">9</span> Dirinte tion al ili, li restis ankoraŭ en Galileo.</p>

 <p id="az641"><span class="m">10</span> Sed kiam liaj fratoj supreniris al la festo, tiam li ankaŭ supreniris, ne malkaŝe, sed kvazaŭ sekrete. <span class="m">11</span> La Judoj do serĉis lin ĉe la festo, kaj diris: Kie li estas? <span class="m">12</span> Kaj fariĝis multe da murmurado inter la homamasoj pri li. Unuj diris: Li estas bonulo; aliaj diris: Ne, sed li erarigas la amason. <span class="m">13</span> Tamen neniu parolis malkaŝe pri li, pro timo antaŭ la Judoj.</p>

 <p id="az642"><span class="m">14</span> Sed ĉirkaŭ la mezo de la festo, Jesuo supreniris en la templon kaj instruis. <span class="m">15</span> Kaj la Judoj miris, dirante: Kiel ĉi tiu scias skribojn, neniam lerninte? <span class="m">16</span> Jesuo respondis al ili kaj diris: Mia instruado estas ne mia, sed Ties, kiu min sendis. <span class="m">17</span> Se iu volas plenumi Lian volon, tiu scios pri la instruado, ĉu ĝi estas de Dio, aŭ ĉu mi parolas nur el mi mem. <span class="m">18</span> Kiu parolas el si mem, tiu celas sian propran gloron; sed kiu celas la gloron de Tiu, kiu lin sendis, tiu estas verema, kaj maljusteco ne estas en li. <span class="m">19</span> Ĉu Moseo ne donis al vi la leĝon? kaj neniu el vi observas la leĝon. Kial vi celas mortigi min? <span class="m">20</span> La homamaso respondis: Vi havas demonon; kiu celas mortigi vin? <span class="m">21</span> Jesuo respondis kaj diris al ili: Mi faris unu faron, kaj vi ĉiuj miras pro tio. <span class="m">22</span> Moseo donis al vi cirkumcidon (tamen ĝi estas ne de Moseo, sed de la patroj); kaj vi en la sabato cirkumcidas viron. <span class="m">23</span> Se viro estas cirkumcidata en la sabato, por ke oni ne malobeu al la Mosea leĝo, ĉu vi koleras kontraŭ mi pro tio, ke mi tute sanigis viron en sabato? <span class="m">24</span> Ne juĝu laŭ ŝajno, sed juĝu justan juĝon.</p>

 <p id="az643"><span class="m">25</span> Tiam kelkaj el la Jerusalemanoj diris: Ĉu li ne estas tiu, kiun oni celas mortigi? <span class="m">26</span> Kaj jen li parolas maltime, kaj ili diras al li nenion. Ĉu eble la estraro certe scias, ke ĉi tiu estas la Kristo? <span class="m">27</span> Tamen ni scias, de kie ĉi tiu estas; sed kiam la Kristo venos, neniu scios, de kie li estas. <span class="m">28</span> Jesuo do, instruante en la templo, ekkriis kaj diris: Vi jam min konas, kaj vi ankaŭ scias, de kie mi estas; kaj mi ne venis de mi mem; sed Tiu, kiu min sendis, estas vera, sed Lin vi ne konas. <span class="m">29</span> Mi Lin konas, ĉar mi estas de Li; kaj Li min sendis. <span class="m">30</span> Oni do celis kapti lin; sed neniu metis sur lin sian manon, ĉar lia horo ankoraŭ ne venis. <span class="m">31</span> Kaj multaj el la homamaso kredis al li, kaj diris: Kiam la Kristo venos, ĉu li faros pli multe da signoj, ol ĉi tiu faris? <span class="m">32</span> La Fariseoj aŭdis la amason murmuranta tion pri li, kaj la ĉefpastroj kaj la Fariseoj sendis oficistojn, por kapti lin. <span class="m">33</span> Jesuo do diris al ili: Ankoraŭ iom da tempo mi estas kun vi, kaj mi foriras al Tiu, kiu min sendis. <span class="m">34</span> Vi min serĉos kaj ne trovos; kaj kie mi estas, vi ne povas tien veni. <span class="m">35</span> Tial la Judoj inter si diris: Kien ĉi tiu iros, ke ni lin ne trovos? ĉu li iros al la disĵetitoj inter la Grekoj kaj instruos la Grekojn? <span class="m">36</span> Kia diro estas tio, kion li diris: Vi min serĉos kaj ne trovos, kaj: Kie mi estas, vi ne povas tien veni?</p>

 <p id="az644"><span class="m">37</span> En la lasta tago, la granda tago de la festo, Jesuo staris kaj kriis, dirante: Se iu soifas, tiu venu al mi kaj trinku. <span class="m">38</span> Kiu kredas al mi, kiel la Skribo diris, el ties ventro fluos riveroj da viva akvo. <span class="m">39</span> Sed tion li diris pri la Spirito, kiun estis ricevontaj tiuj, kiuj kredis al li; ĉar la Spirito ankoraŭ ne estis donita, ĉar Jesuo ankoraŭ ne estis glorita. <span class="m">40</span> Iuj do el la homamaso, aŭdinte tiujn vortojn, diris: Vere ĉi tiu estas la Profeto. <span class="m">41</span> Aliaj diris: Ĉi tiu estas la Kristo. Sed kelkaj diris: Tamen ĉu el Galileo la Kristo venas? <span class="m">42</span> Ĉu la Skribo ne diris, ke la Kristo venas el la idaro de <span class="nomo" lang="und" title="Ne-Esperanta nomo. Lingvo: nespecifita">David</span> kaj el la vilaĝo <span class="nomo" lang="und" title="Ne-Esperanta nomo. Lingvo: nespecifita">Bet-Leĥem</span>, kie <span class="nomo" lang="und" title="Ne-Esperanta nomo. Lingvo: nespecifita">David</span> estis? <span class="m">43</span> Tiel fariĝis pro li malkonsento inter la homamaso. <span class="m">44</span> Kaj iuj el ili volis kapti lin, sed neniu metis sur lin la manojn.</p>

 <p id="az645"><span class="m">45</span> Tiam la oficistoj revenis al la ĉefpastroj kaj Fariseoj, kaj ĉi tiuj diris al ili: Kial vi lin ne alkondukis? <span class="m">46</span> Respondis la oficistoj: Ankoraŭ neniam tiel parolis homo. <span class="m">47</span> La Fariseoj do respondis al ili: Ĉu vi ankaŭ estas erarigitaj? <span class="m">48</span> Ĉu kredis al li iu el la regantoj, aŭ el la Fariseoj? <span class="m">49</span> Sed tiu homamaso, kiu ne scias la leĝon, estas malbenita. <span class="m">50</span> Tiam Nikodemo (tiu, kiu venis nokte al Jesuo, estante unu el ili) diris al ili: <span class="m">51</span> Ĉu nia leĝo juĝas iun, se antaŭe oni ne aŭskultis lin, kaj ne sciiĝis, kion li faras? <span class="m">52</span> Ili respondis kaj diris al li: Ĉu vi ankaŭ estas el Galileo? Esploru, kaj vidu, ke neniam el Galileo venas profeto.</p>

 <p id="az646"><span class="m">53</span> [Kaj ĉiu iris al sia domo;</p>

 </div>

 <div class="chapitro"> <h4>8</h4> <p id="az647"><span class="m">1</span> sed Jesuo iris al la monto Olivarba. <span class="m">2</span> Kaj li revenis frumatene en la templon, kaj la tuta popolo venis al li; kaj li sidiĝis, kaj instruadis ilin. <span class="m">3</span> Kaj la skribistoj kaj Fariseoj alkondukis virinon, kaptitan en adulto; kaj stariginte ŝin en la mezo, <span class="m">4</span> ili diris al li: Majstro, ĉi tiu virino estas kaptita adultante, en la faro mem. <span class="m">5</span> En la leĝo Moseo ordonis al ni tiajn ŝtonmortigi; sed kion vi diras? <span class="m">6</span> Kaj tion ili diris, provante lin, por povi lin akuzi pri io. Sed Jesuo sin klinis, kaj per fingro skribis sur la tero. <span class="m">7</span> Kiam ili ankoraŭ demandis lin, li leviĝis, kaj diris al ili: Kiu el vi estas senpeka, tiu unua ĵetu sur ŝin ŝtonon. <span class="m">8</span> Kaj denove li sin klinis kaj skribis sur la tero. <span class="m">9</span> Sed aŭdinte tion, ili eliris unu post alia, komencante de la plej maljunaj kaj ĝis la lastaj; kaj restis Jesuo sola, kaj la virino staranta en la mezo. <span class="m">10</span> Kaj Jesuo leviĝis, kaj diris al ŝi: Virino, kie ili estas? ĉu neniu vin kondamnis? <span class="m">11</span> Kaj ŝi diris: Neniu, Sinjoro. Jesuo diris al ŝi: Ankaŭ mi vin ne kondamnas; iru, kaj de nun ne plu peku.]</p>

 <p id="az648"><span class="m">12</span> Jesuo denove parolis al ili, dirante: Mi estas la lumo de la mondo; kiu min sekvas, tiu ne iros en mallumo, sed havos la lumon de la vivo. <span class="m">13</span> La Fariseoj do diris al li: Vi atestas pri vi mem; via atesto ne estas vera. <span class="m">14</span> Jesuo respondis kaj diris al ili: Kvankam mi atestas pri mi mem, tamen mia atesto estas vera; ĉar mi scias, de kie mi venis, kaj kien mi iras; sed vi ne scias, de kie mi venis, nek kien mi iras. <span class="m">15</span> Vi juĝas laŭ la karno; mi juĝas neniun. <span class="m">16</span> Tamen, eĉ se mi juĝas, mia juĝo estas vera; ĉar mi ne estas sola, sed mi kaj la Patro, kiu min sendis. <span class="m">17</span> Estas ja skribite en via leĝo, ke la atesto de du homoj estas vera. <span class="m">18</span> Mi estas atestanto pri mi mem, kaj la Patro, kiu min sendis, atestas pri mi. <span class="m">19</span> Ili do diris al li: Kie estas via Patro? Respondis Jesuo: Vi konas nek min, nek mian Patron; se vi konus min, vi konus ankaŭ mian Patron. <span class="m">20</span> Tiujn vortojn Jesuo parolis en la trezorejo, dum li instruis en la templo; kaj neniu arestis lin, ĉar lia horo ankoraŭ ne venis.</p>

 <p id="az649"><span class="m">21</span> Jesuo do denove diris al ili: Mi foriras, kaj vi serĉos min, kaj vi mortos en via peko; kien mi iras, tien vi ne povas veni. <span class="m">22</span> La Judoj do diris: Ĉu li sin mortigos? ĉar li diras: Kien mi iras, tien vi ne povas veni. <span class="m">23</span> Kaj li diris al ili: Vi estas de malsupre, mi estas de supre; vi estas de ĉi tiu mondo, mi ne estas de ĉi tiu mondo. <span class="m">24</span> Mi tial diris al vi, ke vi mortos en viaj pekoj; ĉar se vi ne kredos, ke mi estas, vi mortos en viaj pekoj. <span class="m">25</span> Ili do diris al li: Kiu vi estas? Jesuo diris al ili: Laŭ tio, kion mi diradis al vi de la komenco. <span class="m">26</span> Mi havas multon por diri kaj juĝi pri vi; sed Tiu, kiu min sendis, estas vera; kaj tion, kion mi aŭdis de Li, mi parolas al la mondo. <span class="m">27</span> Ili ne komprenis, ke li parolas al ili pri la Patro. <span class="m">28</span> Jesuo do diris: Kiam vi levos la Filon de homo, tiam vi scios, ke mi estas, kaj ke mi ne faras ion per mi mem; sed kiel la Patro instruis min, tion mi parolas. <span class="m">29</span> Kaj Tiu, kiu min sendis, estas kun mi; Li ne lasis min sola; ĉar mi ĉiam faras tion, kio plaĉas al Li. <span class="m">30</span> Dum li parolis tion, multaj kredis al li.</p>

 <p id="az650"><span class="m">31</span> Jesuo do diris al la Judoj, kiuj kredis al li: Se vi restos en mia vorto, vi estas vere miaj disĉiploj; <span class="m">32</span> kaj vi scios la veron, kaj la vero vin liberigos. <span class="m">33</span> Ili respondis al li: Ni estas idaro de <span class="nomo" lang="und" title="Ne-Esperanta nomo. Lingvo: nespecifita">Abraham</span>, kaj ankoraŭ al neniu ni estis sklavoj; kial vi diras: Vi estos liberigitaj? <span class="m">34</span> Jesuo respondis al ili: Vere, vere, mi diras al vi: Ĉiu, kiu faras pekon, estas sklavo de peko. <span class="m">35</span> Kaj la sklavo ne ĉiam restas en la domo, sed la filo ĉiam restas. <span class="m">36</span> Se do la Filo vin liberigos, vi estos efektive liberaj. <span class="m">37</span> Mi scias, ke vi estas idaro de <span class="nomo" lang="und" title="Ne-Esperanta nomo. Lingvo: nespecifita">Abraham</span>; sed vi celas mortigi min, ĉar mia vorto ne progresas en vi. <span class="m">38</span> Mi parolas tion, kion mi vidis ĉe mia Patro; kaj vi ankaŭ faras tion, kion vi vidis ĉe via patro. <span class="m">39</span> Ili respondis kaj diris al li: Nia patro estas <span class="nomo" lang="und" title="Ne-Esperanta nomo. Lingvo: nespecifita">Abraham</span>. Jesuo diris al ili: Se vi estus Abrahamidoj, vi farus la farojn de <span class="nomo" lang="und" title="Ne-Esperanta nomo. Lingvo: nespecifita">Abraham</span>. <span class="m">40</span> Sed nun vi celas mortigi min, homon, kiu parolis al vi la veron, kiun mi aŭdis de Dio; tion <span class="nomo" lang="und" title="Ne-Esperanta nomo. Lingvo: nespecifita">Abraham</span> ne faris. <span class="m">41</span> Vi faras la farojn de via patro. Tiam ili diris al li: Ni ne naskiĝis per malĉasteco; unu Patron ni havas, Dion. <span class="m">42</span> Jesuo diris al ili: Se Dio estus via Patro, vi min amus; ĉar de Dio mi elvenis, kaj estas veninta; ĉar mi ne venis de mi mem, sed Li min sendis. <span class="m">43</span> Kial vi ne komprenas mian parolon? Tial, ke vi ne povas aŭdi mian vorton. <span class="m">44</span> Vi estas de patro, la diablo, kaj vi volas fari la dezirojn de via patro. Li estis hommortiganto de la komenco, kaj ne staras en la vero, ĉar vero ne estas en li. Kiam li parolas mensogon, li parolas sian propraĵon, ĉar li estas mensoganto, kaj la patro de ĝi. <span class="m">45</span> Sed tial, ke mi parolas la veron, vi ne kredas al mi. <span class="m">46</span> Kiu el vi pruvas kontraŭ mi pekon? Se mi diras la veron, kial vi ne kredas al mi? <span class="m">47</span> Kiu estas de Dio, tiu aŭskultas la vortojn de Dio; vi ne aŭskultas, ĉar vi ne estas el Dio. <span class="m">48</span> La Judoj respondis kaj diris al li: Ĉu ne prave ni diras, ke vi estas Samariano kaj havas demonon? <span class="m">49</span> Jesuo respondis: Mi ne havas demonon; sed mi honoras mian Patron, kaj vi min malhonoras. <span class="m">50</span> Sed mi ne serĉas mian gloron: estas Unu, kiu serĉas kaj juĝas. <span class="m">51</span> Vere, vere, mi diras al vi: Se iu observos mian vorton, tiu la morton neniam vidos. <span class="m">52</span> La Judoj diris al li: Nun ni scias, ke vi havas demonon. Mortis <span class="nomo" lang="und" title="Ne-Esperanta nomo. Lingvo: nespecifita">Abraham</span>, kaj la profetoj; kaj vi diras: Se iu observos mian vorton, tiu la morton neniam gustumos. <span class="m">53</span> Ĉu vi estas pli granda ol nia patro <span class="nomo" lang="und" title="Ne-Esperanta nomo. Lingvo: nespecifita">Abraham</span>, kiu mortis? kaj la profetoj mortis; kiu vi pretendas esti? <span class="m">54</span> Jesuo respondis: Se mi gloros min mem, mia gloro estas nenio; Tiu, kiu min gloras, estas mia Patro, pri kiu vi diras, ke Li estas via Dio; <span class="m">55</span> kaj vi Lin ne konis, sed mi Lin konas; kaj se mi diros, ke mi Lin ne konas, mi estos, kiel vi, mensoganto; sed mi Lin konas, kaj observas Lian vorton. <span class="m">56</span> Via patro <span class="nomo" lang="und" title="Ne-Esperanta nomo. Lingvo: nespecifita">Abraham</span> ĝojegis vidi mian tagon, kaj li vidis kaj estis ravita. <span class="m">57</span> Tiam la Judoj diris al li: Vi ankoraŭ ne estas kvindekjara, kaj ĉu vi vidis Abrahamon? <span class="m">58</span> Jesuo diris al ili: Vere, vere, mi diras al vi: Antaŭ ol naskiĝis <span class="nomo" lang="und" title="Ne-Esperanta nomo. Lingvo: nespecifita">Abraham</span>, mi ekzistas. <span class="m">59</span> Tiam ili prenis ŝtonojn, por ĵeti sur lin; sed Jesuo sin kaŝis, kaj eliris el la templo.</p>

 </div>

 <div class="chapitro"> <h4>9</h4> <p id="az651"><span class="m">1</span> Kaj preterirante, li vidis viron blindan de post la naskiĝo. <span class="m">2</span> Kaj liaj disĉiploj demandis lin, dirante: Rabeno, kiu do pekis, ĉi tiu viro, aŭ liaj gepatroj, ke li naskiĝis blinda? <span class="m">3</span> Jesuo respondis: Nek ĉi tiu viro pekis, nek liaj gepatroj; sed por ke la faroj de Dio aperu en li. <span class="m">4</span> Dum estas tago, mi devas prilabori la farojn de Tiu, kiu min sendis; venas la nokto, kiam neniu povas labori. <span class="m">5</span> Dum mi estas en la mondo, mi estas la lumo de la mondo. <span class="m">6</span> Dirinte tion, li kraĉis sur la teron, kaj faris el la kraĉaĵo koton, kaj ŝmiris per la koto la okulojn de la blindulo, <span class="m">7</span> kaj diris al li: Iru, lavu vin en la lageto de <span class="nomo" lang="und" title="Ne-Esperanta nomo. Lingvo: nespecifita">Ŝiloaĥ</span> (tio estas, Sendito). Li do foriris, kaj sin lavis, kaj revenis vidanta. <span class="m">8</span> La najbaroj do, kaj tiuj, kiuj antaŭe vidis lin, ke li estas almozulo, diris: Ĉu ĉi tiu ne estas tiu, kiu sidis kaj petis almozojn? <span class="m">9</span> Unuj diris: Li estas; aliaj diris: Ne, sed li estas simila al tiu. Li diris: Tiu mi estas. <span class="m">10</span> Ili do diris al li: Kiamaniere viaj okuloj malfermiĝis? <span class="m">11</span> Li respondis kaj diris: La homo, nomata Jesuo, faris koton kaj ŝmiris miajn okulojn, kaj diris al mi: Iru al <span class="nomo" lang="und" title="Ne-Esperanta nomo. Lingvo: nespecifita">Ŝiloaĥ</span>, kaj vin lavu; kaj mi iris, kaj lavis min, kaj mi ricevis vidpovon. <span class="m">12</span> Tiam ili diris al li: Kie li estas? Li diris: Mi ne scias.</p>

 <p id="az652"><span class="m">13</span> Ili kondukis al la Fariseoj la iam blindan viron. <span class="m">14</span> Sed estis sabato la tago, en kiu Jesuo faris la koton kaj malfermis liajn okulojn. <span class="m">15</span> La Fariseoj do denove demandis lin, kiamaniere li ricevis vidpovon. Kaj li diris al ili: Li metis koton sur miajn okulojn, kaj mi lavis min, kaj mi vidas. <span class="m">16</span> Unuj do el la Fariseoj diris: Ĉi tiu homo ne estas de Dio, ĉar li ne observas la sabaton. Aliaj diris: Kiel povas homo pekulo fari tiajn signojn? Kaj malkonsento estis inter ili. <span class="m">17</span> Denove ili diris al la blindulo: Kion vi diras pri li rilate tion, ke li malfermis viajn okulojn? Li diris: Li estas profeto. <span class="m">18</span> La Judoj ne kredis pri li, ke li estis antaŭe blinda, kaj ke li ricevis vidpovon, ĝis ili alvokis la gepatrojn de tiu, kiu ricevis vidpovon, <span class="m">19</span> kaj demandis ilin, dirante: Ĉu ĉi tiu estas via filo, kiu, vi diras, naskiĝis blinda? kiel do li nun vidas? <span class="m">20</span> Liaj gepatroj respondis kaj diris: Ni scias, ke ĉi tiu estas nia filo, kaj ke li naskiĝis blinda; <span class="m">21</span> sed kial li nun vidas, ni ne scias; kaj kiu malfermis liajn okulojn, ni ne scias; demandu lin, li havas plenaĝon; li pri si mem parolos. <span class="m">22</span> Tion diris la gepatroj, ĉar ili timis la Judojn; ĉar la Judoj jam interkonsentis, ke se iu konfesos, ke li estas la Kristo, tiu estu forigita el la sinagogo. <span class="m">23</span> Tial la gepatroj diris: Li havas plenaĝon, demandu lin. <span class="m">24</span> Ili do denove alvokis la viron, kiu estis blinda, kaj diris al li: Donu gloron al Dio; ni certe scias, ke tiu homo estas pekulo. <span class="m">25</span> Li do respondis: Ĉu li estas pekulo, mi ne scias; unu aferon mi scias, ke mi estis blinda kaj nun vidas. <span class="m">26</span> Tiam ili diris al li denove: Kion li faris al vi? kiamaniere li malfermis viajn okulojn? <span class="m">27</span> Li respondis al ili: Mi ĵus diris al vi, kaj vi ne atentis; kial vi volas denove ĝin aŭdi? ĉu vi ankaŭ volas fariĝi liaj disĉiploj? <span class="m">28</span> Tiam ili insultis lin, kaj diris: Vi estas lia disĉiplo, sed ni estas disĉiploj de Moseo. <span class="m">29</span> Ni scias, ke Dio parolis al Moseo; sed pri ĉi tiu, ni ne scias, de kie li estas. <span class="m">30</span> La viro respondis kaj diris al ili: Jen la mirindaĵo, ke vi ne scias, de kie li estas, kaj tamen li malfermis miajn okulojn. <span class="m">31</span> Ni scias, ke Dio ne atentas pekulojn; sed se iu estas adoranto de Dio kaj plenumas Lian volon, tiun Li atentas. <span class="m">32</span> De la komenco de la mondo oni neniam aŭdis, ke iu malfermis la okulojn de homo, kiu naskiĝis blinda. <span class="m">33</span> Se ĉi tiu homo ne estus de Dio, li nenion povus fari. <span class="m">34</span> Ili respondis kaj diris al li: Vi tute naskiĝis en pekoj, kaj ĉu vi nin instruas? Kaj ili forpelis lin eksteren.</p>

 <p id="az653"><span class="m">35</span> Jesuo aŭdis, ke ili forpelis lin; kaj trovinte lin, li diris al li: Ĉu vi kredas al la Filo de Dio? <span class="m">36</span> Li respondis kaj diris: Kiu li estas, Sinjoro, por ke mi kredu al li? <span class="m">37</span> Jesuo diris al li: Vi lin vidis; kaj li estas tiu, kiu parolas kun vi. <span class="m">38</span> Kaj li diris: Sinjoro, mi kredas. Kaj li adorkliniĝis al li. <span class="m">39</span> Kaj Jesuo diris: Por juĝo mi venis en ĉi tiun mondon, por ke la nevidantoj vidu, kaj ke la vidantoj fariĝu blindaj. <span class="m">40</span> Kaj tion aŭdis tiuj el la Fariseoj, kiuj estis kun li; kaj ili diris al li: Ĉu ni ankaŭ estas blindaj? <span class="m">41</span> Jesuo diris al ili: Se vi estus blindaj, vi ne havus pekon; sed nun vi diras: Ni vidas; via peko do restas.</p>

 </div>

 <div class="chapitro"> <h4>10</h4> <p id="az654"><span class="m">1</span> Vere, vere, mi diras al vi: Kiu eniras en la ŝafejon ne tra la pordo, sed aliloke suprengrimpas, tiu estas ŝtelisto kaj rabisto. <span class="m">2</span> Sed kiu eniras tra la pordo, tiu estas la paŝtisto de la ŝafoj. <span class="m">3</span> Al tiu la pordisto malfermas; kaj la ŝafoj aŭskultas lian voĉon, kaj li alvokas laŭ nomoj siajn proprajn ŝafojn, kaj elkondukas ilin. <span class="m">4</span> Kaj kiam li kondukis eksteren siajn ŝafojn, li iras antaŭ ili, kaj la ŝafoj lin sekvas, ĉar ili konas lian voĉon. <span class="m">5</span> Kaj fremdulon ili ne sekvos, sed forkuros de li, ĉar ili ne konas la voĉon de fremduloj. <span class="m">6</span> Tiun alegorion Jesuo diris al ili; sed ili ne komprenis, kiajn aferojn li parolas al ili.</p>

 <p id="az655"><span class="m">7</span> Jesuo do diris denove al ili: Vere, vere, mi diras al vi: Mi estas la pordo de la ŝafoj. <span class="m">8</span> Ĉiuj, kiuj venis pli frue ol mi, estas ŝtelistoj kaj rabistoj; sed la ŝafoj ne aŭskultis ilin. <span class="m">9</span> Mi estas la pordo; se iu tra mi eniras, tiu estos savita; kaj li eniros kaj eliros, kaj trovos paŝtaĵon. <span class="m">10</span> La ŝtelisto ne venas, krom por ŝteli kaj buĉi kaj pereigi; mi venis, por ke ili havu vivon, kaj havu ĝin abunde. <span class="m">11</span> Mi estas la bona paŝtisto; la bona paŝtisto demetas sian vivon por la ŝafoj. <span class="m">12</span> La dungito, kaj tiu, kiu ne estas paŝtisto, kies propraĵo la ŝafoj ne estas, ekvidas la lupon venanta kaj lasas la ŝafojn kaj forkuras; kaj la lupo ilin kaptas kaj dispelas; <span class="m">13</span> li forkuras tial, ke li estas dungito kaj ne zorgas pri la ŝafoj. <span class="m">14</span> Mi estas la bona paŝtisto, kaj mi konas la miajn, kaj la miaj min konas <span class="m">15</span> tiel same, kiel la Patro min konas, kaj mi konas la Patron; kaj mi demetas mian vivon por la ŝafoj. <span class="m">16</span> Kaj aliajn ŝafojn mi havas, kiuj ne estas de ĉi tiu gregejo; ilin ankaŭ mi devas alkonduki, kaj ili aŭskultos mian voĉon; kaj estos unu grego, unu paŝtisto. <span class="m">17</span> Pro tio la Patro min amas, ke mi demetas mian vivon, por ke mi ĝin reprenu. <span class="m">18</span> Neniu ĝin forprenas de mi, sed mi ĝin demetas memvole. Mi havas la rajton ĝin demeti, kaj mi havas la rajton ĝin repreni. Ĉi tiun ordonon mi ricevis de mia Patro.</p>

 <p id="az656"><span class="m">19</span> Denove fariĝis malkonsento inter la Judoj pro tiuj diroj. <span class="m">20</span> Kaj multaj el ili diris: Li havas demonon kaj estas freneza; kial vi lin aŭskultas? <span class="m">21</span> Aliaj diris: Tiuj ne estas diroj de demonhavanto. Ĉu demono povas malfermi la okulojn de blinduloj?</p>

 <p id="az657"><span class="m">22</span> Okazis la festo de inaŭguro en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj estis vintro; <span class="m">23</span> kaj Jesuo promenis en la templo, en la portiko de Salomono. <span class="m">24</span> La Judoj do ĉirkaŭis lin, kaj diris al li: Ĝis kiam vi tenas en dubo nian animon? Se vi estas la Kristo, diru al ni malkaŝe. <span class="m">25</span> Jesuo respondis al ili: Mi diris al vi, kaj vi ne kredas; la faroj, kiujn mi faras en la nomo de mia Patro, atestas pri mi. <span class="m">26</span> Sed vi ne kredas, ĉar vi ne estas el miaj ŝafoj. <span class="m">27</span> Miaj ŝafoj aŭskultas mian voĉon, kaj mi ilin konas, kaj ili min sekvas; <span class="m">28</span> kaj mi donas al ili eternan vivon; kaj ili neniam pereos, kaj neniu ilin forkaptos el mia mano. <span class="m">29</span> Mia Patro, kiu donis ilin al mi, superas ĉion; kaj neniu povas ion forkapti el la mano de mia Patro. <span class="m">30</span> Mi kaj la Patro estas unu. <span class="m">31</span> Tiam la Judoj denove prenis ŝtonojn, por ŝtonmortigi lin. <span class="m">32</span> Jesuo respondis al ili: Multajn bonajn farojn mi montris al vi de mia Patro; pro kiu el ili vi volas ŝtonmortigi min? <span class="m">33</span> La Judoj respondis: Ne pro bona faro ni volas ŝtonmortigi vin, sed pro blasfemo, kaj ĉar vi, estante homo, pretendas esti Dio. <span class="m">34</span> Jesuo respondis: Ĉu ne estas skribite en via leĝo: Mi diris: Vi estas dioj? <span class="m">35</span> Se li nomis dioj tiujn, al kiuj venis la vorto de Dio (kaj la Skribo ne povas esti nuligita), <span class="m">36</span> ĉu vi diras pri tiu, kiun la Patro konsekris kaj sendis en la mondon: Vi blasfemas; ĉar mi diris: Mi estas Filo de Dio? <span class="m">37</span> Se mi ne faras la farojn de mia Patro, ne kredu al mi. <span class="m">38</span> Sed se mi faras ilin, kvankam vi ne kredas al mi, kredu la farojn, por ke vi sciu kaj komprenu, ke la Patro estas en mi, kaj mi en la Patro. <span class="m">39</span> Ili denove celis kapti lin, sed li iris for de ilia mano.</p>

 <p id="az658"><span class="m">40</span> Li foriris denove trans Jordanon tien, kie Johano unue baptis, kaj tie li restadis. <span class="m">41</span> Kaj multaj venis al li, kaj diris: Johano ja ne faris signon; sed ĉio, kion Johano diris pri ĉi tiu, estis vera. <span class="m">42</span> Kaj tie multaj kredis al li.</p>

 </div>

 <div class="chapitro"> <h4>11</h4> <p id="az659"><span class="m">1</span> Kaj estis unu malsanulo, nomata Lazaro, el <span class="nomo" lang="und" title="Ne-Esperanta nomo. Lingvo: nespecifita">Betania</span>, la vilaĝo de <span class="nomo" lang="und" title="Ne-Esperanta nomo. Lingvo: nespecifita">Maria</span> kaj ŝia fratino <span class="nomo" lang="und" title="Ne-Esperanta nomo. Lingvo: nespecifita">Marta</span>. <span class="m">2</span> Tiu <span class="nomo" lang="und" title="Ne-Esperanta nomo. Lingvo: nespecifita">Maria</span>, kies frato Lazaro estis malsana, estis tiu sama, kiu ŝmiris la Sinjoron per ŝmiraĵo kaj viŝis liajn piedojn per siaj haroj. <span class="m">3</span> La fratinoj do sendis al li, dirante: Sinjoro, jen tiu, kiun vi amas, estas malsana. <span class="m">4</span> Sed Jesuo, aŭdinte tion, diris: Ĉi tiu malsano estas ne por la morto, sed por la gloro de Dio, por ke la Filo de Dio estu per ĝi glorata. <span class="m">5</span> Kaj Jesuo amis Martan kaj ŝian fratinon kaj Lazaron. <span class="m">6</span> Kaj kiam li sciiĝis, ke tiu estas malasana, li restis ankoraŭ du tagojn en la loko, kie li estis. <span class="m">7</span> Poste li diris al la disĉiploj: Ni iru returne en Judujon. <span class="m">8</span> La disĉiploj diris al li: Rabeno, la Judoj ĵus celis ŝtonmortigi vin; kaj ĉu vi denove iras tien? <span class="m">9</span> Jesuo respondis: Ĉu ne estas dek du horoj en la tago? Se iu iras dum la tago, li ne faletas, ĉar li vidas la lumon de ĉi tiu mondo. <span class="m">10</span> Sed se iu iras dum la nokto, li faletas, ĉar en li ne estas la lumo. <span class="m">11</span> Tion li parolis, kaj poste li diris al ili: Nia amiko Lazaro endormiĝis, sed mi iras, por veki lin el lia dormo. <span class="m">12</span> La disĉiploj do diris: Sinjoro, se li endormiĝis, li resaniĝos. <span class="m">13</span> Jesuo parolis pri lia morto; sed ili supozis, ke li parolas pri ripozo en dormo. <span class="m">14</span> Tiam Jesuo diris al ili klare: Lazaro jam mortis. <span class="m">15</span> Kaj pro vi mi ĝojas, ke mi ne ĉeestis tie, por ke vi kredu; tamen ni iru al li. <span class="m">16</span> Tiam Tomaso, nomata Didimo, diris al siaj kundisĉiploj: Ni ankaŭ iru, por ke ni mortu kun li.</p>

 <p id="az660"><span class="m">17</span> Kiam Jesuo alvenis, li trovis lin jam kvar tagojn entombigita. <span class="m">18</span> Kaj <span class="nomo" lang="und" title="Ne-Esperanta nomo. Lingvo: nespecifita">Betania</span> estis proksime de <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, en la distanco de ĉirkaŭ dek kvin stadioj; <span class="m">19</span> kaj multaj el la Judoj jam venis al <span class="nomo" lang="und" title="Ne-Esperanta nomo. Lingvo: nespecifita">Marta</span> kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, por konsoli ilin pri ilia frato. <span class="m">20</span> <span class="nomo" lang="und" title="Ne-Esperanta nomo. Lingvo: nespecifita">Marta</span> do, kiam ŝi eksciis, ke Jesuo alproksimiĝas, iris al li renkonte; sed <span class="nomo" lang="und" title="Ne-Esperanta nomo. Lingvo: nespecifita">Maria</span> ankoraŭ sidis en la domo. <span class="m">21</span> Tiam diris <span class="nomo" lang="und" title="Ne-Esperanta nomo. Lingvo: nespecifita">Marta</span> al Jesuo: Sinjoro, se vi estus ĉi tie, mia frato ne estus mortinta. <span class="m">22</span> Sed eĉ nun mi scias, ke kion ajn vi petos de Dio, tion Dio donos al vi. <span class="m">23</span> Jesuo diris al ŝi: Via frato releviĝos. <span class="m">24</span> <span class="nomo" lang="und" title="Ne-Esperanta nomo. Lingvo: nespecifita">Marta</span> diris al li: Mi scias, ke li releviĝos ĉe la releviĝo en la lasta tago. <span class="m">25</span> Jesuo diris al ŝi: Mi estas la releviĝo kaj la vivo; kiu kredas al mi, eĉ se li estos mortinta, tiu vivos, <span class="m">26</span> kaj ĉiu, kiu vivas kaj kredas al mi, por ĉiam ne mortos. Ĉu vi tion kredas? <span class="m">27</span> Ŝi diris al li: Jes, Sinjoro, mi jam kredas, ke vi estas la Kristo, la Filo de Dio, la venanta en la mondon. <span class="m">28</span> Kaj dirinte tion, ŝi foriris, kaj vokis sekrete sian fratinon <span class="nomo" lang="und" title="Ne-Esperanta nomo. Lingvo: nespecifita">Maria</span>, dirante: La Majstro ĉeestas, kaj vokas vin. <span class="m">29</span> Kaj ŝi, aŭdinte tion, leviĝis rapide kaj iris al li. <span class="m">30</span> (Sed Jesuo ankoraŭ ne eniris en la vilaĝon, sed estis en la loko, kie <span class="nomo" lang="und" title="Ne-Esperanta nomo. Lingvo: nespecifita">Marta</span> lin renkontis.) <span class="m">31</span> La Judoj do, kiuj estis kun ŝi en la domo kaj konsolis ŝin, vidinte, ke <span class="nomo" lang="und" title="Ne-Esperanta nomo. Lingvo: nespecifita">Maria</span> leviĝis subite kaj eliris, sekvis ŝin, dirante: Ŝi iras al la tombo, por plori tie. <span class="m">32</span> Kiam <span class="nomo" lang="und" title="Ne-Esperanta nomo. Lingvo: nespecifita">Maria</span> alvenis al la loko, kie Jesuo estis, kaj lin vidis, ŝi falis antaŭ liaj piedoj, dirante: Sinjoro, se vi estus ĉi tie, mia frato ne estus mortinta. <span class="m">33</span> Kiam do Jesuo vidis ŝin ploranta kaj la Judojn ankaŭ, kiuj venis kun ŝi, plorantaj, li ĝemis en la spirito kaj maltrankviliĝis, <span class="m">34</span> kaj diris: Kie vi lin kuŝigis? Ili diris al li: Sinjoro, venu kaj vidu. <span class="m">35</span> Jesuo larmis. <span class="m">36</span> La Judoj do diris: Jen kiel li lin amis! <span class="m">37</span> Sed kelkaj el ili diris: Ĉu ĉi tiu, kiu malfermis la okulojn de la blindulo, ne povus kaŭzi ankaŭ, ke ĉi tiu homo ne mortu? <span class="m">38</span> Tiam Jesuo, denove ĝemante en si, venis al la tombo. Ĝi estis kaverno, kaj sur ĝi kuŝis ŝtono. <span class="m">39</span> Jesuo diris: Forprenu la ŝtonon. <span class="nomo" lang="und" title="Ne-Esperanta nomo. Lingvo: nespecifita">Marta</span>, la fratino de la mortinto, diris al li: Sinjoro, li jam malbonodoras, ĉar li estis tie kvar tagojn. <span class="m">40</span> Jesuo diris al ŝi: Ĉu mi ne diris al vi, ke se vi kredos, vi vidos la gloron de Dio? <span class="m">41</span> Oni do forprenis la ŝtonon. Kaj Jesuo levis siajn okulojn, kaj diris: Patro, mi dankas Vin, ke Vi min aŭskultis. <span class="m">42</span> Kaj mi sciis, ke Vi ĉiam aŭskultas min; sed pro la ĉirkaŭstaranta homamaso mi tion diris, por ke ili kredu, ke Vi min sendis. <span class="m">43</span> Kaj dirinte tion, li kriis per laŭta voĉo: Lazaro, elvenu. <span class="m">44</span> Kaj la mortinto elvenis, kun la manoj kaj piedoj ligitaj per tombotukoj; kaj lia vizaĝo estis ĉirkaŭligita per viŝtuko. Jesuo diris al ili: Malligu lin, kaj lasu lin iri.</p>

 <p id="az661"><span class="m">45</span> Tiam multaj el la Judoj, kiuj venis al <span class="nomo" lang="und" title="Ne-Esperanta nomo. Lingvo: nespecifita">Maria</span>, kaj vidis, kion li faris, kredis al li. <span class="m">46</span> Sed kelkaj el ili foriris al la Fariseoj, kaj rakontis al ili tion, kion Jesuo faris.</p>

 <p id="az662"><span class="m">47</span> Tial la ĉefpastroj kaj la Fariseoj kunvenigis sinedrion, kaj diris: Kion ni faras? ĉar ĉi tiu homo faras multajn signojn; <span class="m">48</span> se ni lasos lin tiel, ĉiuj kredos al li, kaj la Romanoj venos kaj forigos nian lokon kaj nian nacion. <span class="m">49</span> Sed unu el ili, <span class="nomo" lang="und" title="Ne-Esperanta nomo. Lingvo: nespecifita">Kajafas</span>, ĉefpastro en tiu sama jaro, diris al ili: Vi scias nenion, <span class="m">50</span> nek konsideras, ke bone estas por vi, ke unu homo mortu por la popolo, kaj ke la tuta nacio ne pereu. <span class="m">51</span> Sed li diris tion ne de si mem; sed estante ĉefpastro en tiu jaro, li profetis, ke Jesuo mortos por la nacio; <span class="m">52</span> kaj ne nur por la nacio, sed ankaŭ por ke li kunvenigu en unu la ĉie disĵetitajn filojn de Dio. <span class="m">53</span> De post tiu tago do ili konsiliĝis, por lin mortigi.</p>

 <p id="az663"><span class="m">54</span> Tial Jesuo ne plu iris publike inter la Judoj, sed foriris de tie en la kamparon apud la dezerto, en urbon nomatan <span class="nomo" lang="und" title="Ne-Esperanta nomo. Lingvo: nespecifita">Efraim</span>; kaj tie li restadis kun la disĉiploj. <span class="m">55</span> Kaj la Pasko de la Judoj proksimiĝis, kaj multaj supreniris el la kamparo al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> antaŭ la Pasko, por sin sanktigi. <span class="m">56</span> Ili do serĉis Jesuon, kaj parolis inter si, starante en la templo: Kion vi pensas? Ĉu ke li ne venos al la festo? <span class="m">57</span> Kaj la ĉefpastroj kaj la Fariseoj jam antaŭe ordonis, ke se iu scias, kie li estas, tiu montru tion, por ke oni lin kaptu.</p>

 </div>

 <div class="chapitro"> <h4>12</h4> <p id="az664"><span class="m">1</span> Jesuo do ses tagojn antaŭ la Pasko venis al <span class="nomo" lang="und" title="Ne-Esperanta nomo. Lingvo: nespecifita">Betania</span>, kie estis Lazaro, kiun Jesuo relevis el inter la mortintoj. <span class="m">2</span> Oni do pretigis por li tie vespermanĝon, kaj <span class="nomo" lang="und" title="Ne-Esperanta nomo. Lingvo: nespecifita">Marta</span> servadis; sed Lazaro estis unu el tiuj, kiuj sidis kun li ĉe manĝo. <span class="m">3</span> Tiam <span class="nomo" lang="und" title="Ne-Esperanta nomo. Lingvo: nespecifita">Maria</span> prenis funton da pura narda ŝmiraĵo tre multekosta, ŝmiris la piedojn de Jesuo, kaj viŝis liajn piedojn per siaj haroj; kaj la domo pleniĝis de la odoro de la ŝmiraĵo. <span class="m">4</span> Sed diris <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, unu el liaj disĉiploj, kiu estis lin perfidonta: <span class="m">5</span> Kial oni ne vendis ĉi tiun ŝmiraĵon por tricent denaroj kaj donis al malriĉuloj? <span class="m">6</span> Tion li diris, ne ĉar li zorgis pri la malriĉuloj; sed ĉar li estis ŝtelisto, kaj havis la monujon kaj forprenadis tion, kion oni metis en ĝin. <span class="m">7</span> Sed Jesuo diris: Lasu ŝin konservi ĝin por la tago de mia entombigo. <span class="m">8</span> Ĉar la malriĉulojn vi ĉiam havas kun vi, sed min vi ne ĉiam havas.</p>

 <p id="az665"><span class="m">9</span> La amaso de la Judoj do sciiĝis, ke li estas tie; kaj ili venis ne nur pro Jesuo, sed ankaŭ por vidi Lazaron, kiun li levis el la mortintoj. <span class="m">10</span> Sed la ĉefpastroj konsiliĝis, ke ili mortigu ankaŭ Lazaron; <span class="m">11</span> ĉar pro li multaj Judoj foriris, kaj kredis al Jesuo.</p>

 <p id="az666"><span class="m">12</span> En la sekvanta tago granda homamaso, veninte al la festo, kaj sciiĝinte, ke Jesuo venas al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, <span class="m">13</span> prenis branĉojn de la palmoj, kaj iris al li renkonte, kaj kriis: <span class="fremda" lang="und" title="Ne-Esperanta teksto. Lingvo: nespecifita">Hosana</span>! Estu benata la Reĝo de <span class="nomo" lang="und" title="Ne-Esperanta nomo. Lingvo: nespecifita">Izrael</span>, kiu venas en la nomo de la Eternulo! <span class="m">14</span> Kaj Jesuo, trovinte junan azenon, sidis sur ĝi, kiel estas skribite: <span class="m">15</span> Ne timu, filino de Cion: jen via Reĝo venas, sidanta sur ido de azeno. <span class="m">16</span> Tion la disĉiploj unue ne komprenis; sed post la gloriĝo de Jesuo ili rememoris, ke tio estis skribita pri li kaj ke oni faris al li tion. <span class="m">17</span> La homamaso do, kiu ĉeestis kun li, kiam li elvokis Lazaron el la tombo, kaj levis lin el la mortintoj, atestis pri li. <span class="m">18</span> Pro tio ankaŭ la homamaso iris al li renkonte, ĉar ili sciiĝis, ke li faris tiun signon. <span class="m">19</span> La Fariseoj do diris inter si: Vidu, kiel nenio prosperis al vi; jen la mondo eliris post li.</p>

 <p id="az667"><span class="m">20</span> Kaj inter tiuj, kiuj alvojaĝis por adorkliniĝi ĉe la festo, estis iuj Grekoj; <span class="m">21</span> tiuj do venis al Filipo, kiu estis el <span class="nomo" lang="und" title="Ne-Esperanta nomo. Lingvo: nespecifita">Betsaida</span> Galilea, kaj petis lin, dirante: Sinjoro, ni volas vidi Jesuon. <span class="m">22</span> Filipo venis kaj sciigis Andreon; kaj poste Andreo kaj Filipo venis kaj sciigis Jesuon. <span class="m">23</span> Sed Jesuo respondis al ili, dirante: Venis la horo, por ke la Filo de homo estu glorata. <span class="m">24</span> Vere, vere, mi diras al vi: Se la tritika grenero ne falas en la teron kaj ne mortas, ĝi restas sola; sed se ĝi mortas, ĝi donas multe da frukto. <span class="m">25</span> Kiu amas sian vivon, tiu ĝin perdas; kaj kiu malamas sian vivon en ĉi tiu mondo, tiu ĝin konservos ĝis eterna vivo. <span class="m">26</span> Se iu min servas, tiu sekvu min; kaj kie mi estas, tie ankaŭ estos mia servanto; se iu min servas, tiun la Patro honoros. <span class="m">27</span> Nun maltrankviliĝas mia animo; kaj kion mi diru? Patro, savu min el ĉi tiu horo. Sed por tio mi venis ĝis ĉi tiu horo. <span class="m">28</span> Patro, gloru Vian nomon. Tiam voĉo venis el la ĉielo: Mi jam gloris ĝin kaj denove gloros. <span class="m">29</span> Do la apudstaranta homamaso, aŭdinte, diris, ke tondris; aliaj diris: Anĝelo parolis al li. <span class="m">30</span> Jesuo respondis kaj diris: Ne por mi venis tiu voĉo, sed por vi. <span class="m">31</span> Nun estas la juĝo de ĉi tiu mondo; nun la estro de ĉi tiu mondo estos elpelita. <span class="m">32</span> Kaj mi, se mi estos suprenlevita de sur la tero, altiros al mi ĉiujn homojn. <span class="m">33</span> Tion li diris, per aludo montrante, per kia morto li mortos. <span class="m">34</span> La homamaso respondis al li: Ni aŭdis el la leĝo, ke la Kristo restados por ĉiam; kaj kiel vi diras: La Filo de homo devas esti suprenlevita? Kiu estas ĉi tiu Filo de homo? <span class="m">35</span> Jesuo do diris al ili: Ankoraŭ mallongan tempon estas la lumo kun vi. Iradu, dum vi havas la lumon, por ke la mallumo ne venu sur vin; ĉar tiu, kiu iradas en mallumo, ne scias, kien li iras. <span class="m">36</span> Dum vi havas lumon, kredu al la lumo, por ke vi fariĝu filoj de lumo.</p>

 <p id="az668">Tion parolis Jesuo, kaj li foriris, kaj sin kaŝis for de ili. <span class="m">37</span> Sed kvankam li jam faris tiom da signoj antaŭ ili, tamen ili ne kredis al li; <span class="m">38</span> por ke plenumiĝu la vorto de la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span>, kiun li parolis:</p>

 <p id="az669">Ho Eternulo, kiu kredis nian raporton?<br> Kaj super kiu malkaŝiĝis la brako de la Eternulo?</p>

 <p id="az671"><span class="m">39</span> Pro tio ili ne povis kredi, ĉar <span class="nomo" lang="und" title="Ne-Esperanta nomo. Lingvo: nespecifita">Jesaja</span> diris plue:</p>

 <p id="az672"><span class="m">40</span> Li blindigis iliajn okulojn kaj sensentigis ilian koron,<br> Por ke ili ne vidu per siaj okuloj, kaj ke ili ne komprenu per sia koro,<br> Kaj ke ili ne konvertiĝu,<br> Kaj ke Mi ilin ne sanigu.</p>

 <p id="az676"><span class="m">41</span> Tion diris <span class="nomo" lang="und" title="Ne-Esperanta nomo. Lingvo: nespecifita">Jesaja</span>, ĉar li vidis lian gloron kaj parolis pri li. <span class="m">42</span> Tamen eĉ el la regantoj multaj kredis al li; sed pro la Fariseoj ili ne konfesis lin, por ke ili ne estu elpelitaj el la sinagogo; <span class="m">43</span> ĉar ili ŝatis la laŭdon de homoj pli, ol la gloron de Dio.</p>

 <p id="az677"><span class="m">44</span> Kaj Jesuo kriis kaj diris: Kiu kredas al mi, tiu kredas ne al mi, sed al Tiu, kiu min sendis. <span class="m">45</span> Kaj kiu vidas min, tiu vidas ankaŭ Tiun, kiu min sendis. <span class="m">46</span> Mi venis lumo en la mondon, por ke ĉiu, kiu kredas al mi, ne restadu en mallumo. <span class="m">47</span> Kaj se iu aŭdas miajn dirojn kaj ne plenumas ilin, mi lin ne juĝas; ĉar mi venis, ne por juĝi la mondon, sed por savi la mondon. <span class="m">48</span> Tiu, kiu forrifuzas min kaj ne akceptas miajn dirojn, havas juĝonton; la vorto, kiun mi parolis, juĝos lin en la lasta tago. <span class="m">49</span> Ĉar mi ne parolis de mi mem; sed la Patro, kiu sendis min, mem ordonis al mi, kion mi parolu, kaj kion mi diru. <span class="m">50</span> Kaj mi scias, ke Lia ordono estas eterna vivo; kion do mi parolas, ĝuste kiel la Patro diris al mi, tiel mi parolas.</p>

 </div>

 <div class="chapitro"> <h4>13</h4> <p id="az678"><span class="m">1</span> Kaj antaŭ la Paska festo Jesuo, sciante, ke lia horo venis, por ke li transiru el ĉi tiu mondo al la Patro, aminte siajn proprulojn, kiuj estis en la mondo, amis ilin ĝis la fino. <span class="m">2</span> Kaj dum la vespermanĝo, kiam la diablo jam metis en la koron de <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, filo de <span class="nomo" lang="und" title="Ne-Esperanta nomo. Lingvo: nespecifita">Simon</span>, la intencon perfidi lin, <span class="m">3</span> Jesuo, sciante, ke la Patro donis ĉion en liajn manojn, kaj ke li venis de Dio kaj iras al Dio, <span class="m">4</span> leviĝis de la vespermanĝo kaj demetis siajn vestojn; kaj li prenis viŝtukon, kaj sin zonis. <span class="m">5</span> Poste li verŝis akvon en la pelvon, kaj komencis lavi la piedojn de la disĉiploj kaj viŝi ilin per la tuko, per kiu li estis zonita. <span class="m">6</span> Tiam li venis al <span class="nomo" lang="und" title="Ne-Esperanta nomo. Lingvo: nespecifita">Simon</span> Petro. Ĉi tiu diris al li: Sinjoro, ĉu vi lavas al mi la piedojn? <span class="m">7</span> Jesuo respondis kaj diris al li: Kion mi faras, vi nun ne scias, sed poste vi komprenos. <span class="m">8</span> Petro diris al li: Vi ja neniam lavos miajn piedojn. Respondis al li Jesuo: Se mi ne lavas vin, vi ne partoprenas kun mi. <span class="m">9</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro diris al li: Sinjoro, ne nur miajn piedojn, sed ankaŭ la manojn kaj la kapon. <span class="m">10</span> Jesuo diris al li: Kiu sin jam banis, tiu bezonas nur, ke oni lavu la piedojn, kaj li estas tuta pura; kaj vi estas puraj, tamen ne ĉiuj. <span class="m">11</span> Ĉar li konis tiun, kiu perfidos lin; tial li diris: Vi ne ĉiuj estas puraj.</p>

 <p id="az679"><span class="m">12</span> Kiam do li jam lavis iliajn piedojn kaj surmetis siajn vestojn kaj denove sidiĝis, li diris al ili: Ĉu vi scias, kion mi faris al vi? <span class="m">13</span> Vi nomas min Majstro kaj Sinjoro; kaj prave vi diras, ĉar tia mi estas. <span class="m">14</span> Se do mi, la Sinjoro kaj la Majstro, lavis viajn piedojn, vi ankaŭ devas inter vi lavi la piedojn. <span class="m">15</span> Ĉar mi donis al vi ekzemplon, por ke vi ankaŭ faru tion, kion mi faris al vi. <span class="m">16</span> Vere, vere, mi diras al vi: Sklavo ne estas pli granda ol lia sinjoro; nek estas la sendito pli granda ol la sendinto. <span class="m">17</span> Se ĉi tion vi scias, vi estas feliĉaj, se tion vi faras. <span class="m">18</span> Ne pri vi ĉiuj mi parolas; mi scias, kiujn mi elektis; sed por ke plenumiĝu la Skribo: Tiu, kiu manĝas mian panon, levis kontraŭ min la piedon. <span class="m">19</span> De nun mi parolas al vi pri tio, antaŭ ol ĝi okazos, por ke, kiam ĝi okazos, vi kredu, ke mi estas. <span class="m">20</span> Vere, vere, mi diras al vi: Kiu akceptas tiun, kiun mi sendas, tiu akceptas min; kaj kiu min akceptas, tiu akceptas Tiun, kiu min sendis.</p>

 <p id="az680"><span class="m">21</span> Dirinte tion, Jesuo maltrankviliĝis en spirito, kaj ateste parolis, dirante: Vere, vere, mi diras al vi, ke unu el vi min perfidos. <span class="m">22</span> Tiam la disĉiploj rigardis unu la alian, dubante pri kiu li parolas. <span class="m">23</span> Estis apud la sino de Jesuo unu el liaj disĉiploj, kiun Jesuo amis. <span class="m">24</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro do faris signon al li, ke li demandu, pri kiu li parolas. <span class="m">25</span> Tiu do, kliniĝante al la brusto de Jesuo, diris al li: Sinjoro, kiu ĝi estas? <span class="m">26</span> Jesuo respondis: Ĝi estas tiu, por kiu mi trempos la pecon kaj donos al li. Kaj trempinte la pecon, li donis ĝin al <span class="nomo" lang="und" title="Ne-Esperanta nomo. Lingvo: nespecifita">Judas</span> Iskariota, filo de <span class="nomo" lang="und" title="Ne-Esperanta nomo. Lingvo: nespecifita">Simon</span>. <span class="m">27</span> Kaj post la peco, tiam Satano eniris en lin. Jesuo do diris al li: Kion vi faras, tion faru senprokraste. <span class="m">28</span> Sed neniu el la kunmanĝantoj sciis, kial li diris al li tion. <span class="m">29</span> Iuj pensis, ĉar <span class="nomo" lang="und" title="Ne-Esperanta nomo. Lingvo: nespecifita">Judas</span> havis la monujon, ke Jesuo diris al li: Aĉetu tion, kion ni bezonas por la festo; aŭ ke li donu ion al la malriĉuloj. <span class="m">30</span> Li do, ricevinte la pecon, tuj eliris; kaj estis nokto.</p>

 <p id="az681"><span class="m">31</span> Kiam li eliris, Jesuo diris: Nun la Filo de homo estas glorata, kaj Dio estas glorata en li; <span class="m">32</span> kaj Dio gloros lin en Si mem, kaj tuj Li gloros lin. <span class="m">33</span> Infanoj, ankoraŭ mallongan tempon mi estas kun vi. Vi min serĉos; kaj kiel mi diris al la Judoj: Kien mi iras, tien vi ne povas veni, tiel ankaŭ al vi mi nun diras. <span class="m">34</span> Novan ordonon mi donas al vi, ke vi amu unu alian; kiel mi amis vin, tiel vi ankaŭ amu unu alian. <span class="m">35</span> Per tio ĉiuj homoj scios, ke vi estas miaj disĉiploj, se vi havos amon unu al alia.</p>

 <p id="az682"><span class="m">36</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro diris al li: Sinjoro, kien vi iras? Jesuo respondis: Kien mi iras, vi ne povas min sekvi nun, sed poste vi min sekvos. <span class="m">37</span> Petro diris al li: Sinjoro, kial mi ne povas vin sekvi nun? mi demetos por vi mian vivon. <span class="m">38</span> Jesuo respondis al li: Ĉu vi demetos por mi vian vivon? Vere, vere, mi diras al vi: La koko ne krios, antaŭ ol vi min malkonfesos tri fojojn.</p>

 </div>

 <div class="chapitro"> <h4>14</h4> <p id="az683"><span class="m">1</span> Ne maltrankviliĝu via koro; vi kredas al Dio, kredu ankaŭ al mi. <span class="m">2</span> Ĉe la domo de mia Patro estas multe da loĝejoj; se ne tiel estus, mi dirus al vi; mi iras, por pretigi por vi lokon. <span class="m">3</span> Kaj se mi iros kaj pretigos por vi lokon, mi revenos kaj ricevos vin al mi mem, por ke vi ankaŭ estu tie, kie mi estas. <span class="m">4</span> Kaj kien mi iras, vi scias, kaj vi konas la vojon. <span class="m">5</span> Tomaso diris al li: Sinjoro, ni ne scias, kien vi iras; kiel ni konas la vojon? <span class="m">6</span> Jesuo diris al li: Mi estas la vojo kaj la vero kaj la vivo; neniu venas al la Patro krom per mi. <span class="m">7</span> Se vi min konus, vi konus ankaŭ mian Patron; kaj de nun vi konas Lin kaj Lin vidis. <span class="m">8</span> Filipo diris al li: Sinjoro, montru al ni la Patron, kaj por ni tio sufiĉos. <span class="m">9</span> Jesuo diris al li: Ĉu mi estas kun vi tiel longan tempon, kaj vi min ne konas, Filipo? tiu, kiu vidis min, vidis ankaŭ la Patron; kiel vi diras: Montru al ni la Patron? <span class="m">10</span> Ĉu vi ne kredas, ke mi estas en la Patro kaj la Patro en mi? la vortojn, kiujn mi parolas al vi, mi parolas ne de mi mem; sed la Patro, restanta en mi, faras Siajn farojn. <span class="m">11</span> Kredu al mi, ke mi estas en la Patro, kaj la Patro en mi; aŭ almenaŭ kredu al mi pro la faroj mem. <span class="m">12</span> Vere, vere, mi diras al vi: Kiu kredas al mi, tiu ankaŭ faros la farojn, kiujn mi faras; kaj li faros pli grandajn ol tiuj, ĉar mi iras al la Patro. <span class="m">13</span> Kaj kion ajn vi petos en mia nomo, tion mi faros, por ke la Patro estu glorata en la Filo. <span class="m">14</span> Se vi petos ion de mi en mia nomo, tion mi faros. <span class="m">15</span> Se vi min amas, vi observos miajn ordonojn. <span class="m">16</span> Kaj mi petos la Patron, kaj Li donos al vi alian Parakleton, por ke li restadu kun vi por ĉiam; <span class="m">17</span> tiu estas la Spirito de la vero, kiun la mondo ne povas akcepti, ĉar ĝi lin ne vidas nek konas; vi lin konas, ĉar li restadas kun vi kaj estos en vi. <span class="m">18</span> Mi ne lasos vin orfaj; mi venas al vi. <span class="m">19</span> Ankoraŭ iom da tempo, kaj la mondo ne plu vidos min, sed vi vidos min; ĉar mi vivas, tial vi ankaŭ vivos. <span class="m">20</span> En tiu tago vi scios, ke mi estas en mia Patro, kaj vi en mi, kaj mi en vi. <span class="m">21</span> Kiu havas miajn ordonojn kaj observas ilin, tiu estas, kiu min amas; kaj kiu min amas, tiu estos amata de mia Patro, kaj mi amos lin, kaj elmontros min al li. <span class="m">22</span> <span class="nomo" lang="und" title="Ne-Esperanta nomo. Lingvo: nespecifita">Judas</span> (ne la Iskariota) diris al li: Sinjoro, kio okazis, ke vi elmontros vin al ni, kaj ne al la mondo? <span class="m">23</span> Jesuo respondis kaj diris al li: Se iu min amas, tiu observos mian vorton; kaj mia Patro lin amos; kaj ni venos al li kaj faros loĝon kun li. <span class="m">24</span> Kiu min ne amas, tiu ne observas miajn vortojn; kaj la vorto, kiun vi aŭdas, estas ne mia, sed de la Patro, kiu min sendis.</p>

 <p id="az684"><span class="m">25</span> Tion mi parolis al vi, dum mi ĉe vi restas. <span class="m">26</span> Sed la Parakleto, la Sankta Spirito, kiun la Patro sendos en mia nomo, instruos vin pri ĉio, kaj vin rememorigos pri ĉio, kion mi diris al vi. <span class="m">27</span> Pacon mi lasas al vi; mian pacon mi donas al vi; ne kiel la mondo donas, mi donas al vi. Ne maltrankviliĝu via koro, nek senkuraĝiĝu. <span class="m">28</span> Vi aŭdis, ke mi diris al vi: Mi foriras, kaj mi revenas al vi. Se vi min amus, vi ĝojus pro tio, ke mi iras al la Patro, ĉar la Patro estas pli granda ol mi. <span class="m">29</span> Kaj nun mi diris al vi, antaŭ ol ĝi okazos, por ke vi kredu, kiam ĝi okazos. <span class="m">30</span> De nun mi jam ne multe parolos kun vi; ĉar la estro de la mondo venas; kaj li havas nenion en mi; <span class="m">31</span> sed por ke la mondo sciu, ke mi amas la Patron, kaj kiel la Patro ordonis al mi, tiel mi faras. Leviĝu; ni foriru de ĉi tie.</p>

 </div>

 <div class="chapitro"> <h4>15</h4> <p id="az685"><span class="m">1</span> Mi estas la vera vinberarbo, kaj mia Patro estas la kultivisto. <span class="m">2</span> Ĉiun nefruktodonan branĉon en mi Li forprenas; kaj ĉiun fruktodonan branĉon Li purigas, por ke ĝi donu pli da frukto. <span class="m">3</span> Jam vi estas puraj pro la vorto, kiun mi parolis al vi. <span class="m">4</span> Restadu en mi, kaj mi en vi. Kiel la branĉo ne povas de si mem doni frukton, se ĝi ne restas en la vinberarbo, tiel ankaŭ vi ne povas, se vi ne restas en mi. <span class="m">5</span> Mi estas la vinberarbo; vi estas la branĉoj; kiu restadas en mi, kaj mi en li, tiu donas multe da frukto; ĉar sen mi vi nenion povas fari. <span class="m">6</span> Se iu ne restas en mi, tiu estas elĵetita, kiel la branĉo, kaj sekiĝas; kaj oni ilin kolektas kaj ĵetas en fajron, kaj ili brulas. <span class="m">7</span> Se vi restadas en mi, kaj miaj vortoj restadas en vi, petu kion ajn vi volos, kaj tio estos farita por vi. <span class="m">8</span> En tio mia Patro estas glorata, ke vi donas multe da frukto; kaj vi estos miaj disĉiploj. <span class="m">9</span> Kiel la Patro min amis, tiel mi ankaŭ vin amis; restadu en mia amo. <span class="m">10</span> Se vi observos miajn ordonojn, vi restados en mia amo tiel same, kiel mi observis la ordonojn de mia Patro kaj restadas en Lia amo. <span class="m">11</span> Tion mi parolis al vi, por ke mia ĝojo en vi restadu, kaj via ĝojo estu plena. <span class="m">12</span> Jen estas mia ordono: ke vi amu unu alian tiel same, kiel mi vin amis. <span class="m">13</span> Neniu havas amon pli grandan ol tio, ke iu demetus sian vivon por siaj amikoj. <span class="m">14</span> Vi estas miaj amikoj, se vi faras tion, kion mi al vi ordonas. <span class="m">15</span> Mi jam ne nomas vin sklavoj, ĉar la sklavo ne scias, kion lia sinjoro faras; sed mi nomis vin amikoj, ĉar ĉion, kion mi aŭdis de mia Patro, mi sciigis al vi. <span class="m">16</span> Vi ne elektis min, sed mi elektis vin, kaj starigis vin, por ke vi iru kaj donu frukton, kaj ke via frukto daŭru; por ke la Patro donu al vi ĉion ajn, kion vi petos de Li en mia nomo. <span class="m">17</span> Tion mi ordonas al vi, por ke vi amu unu la alian. <span class="m">18</span> Se la mondo malamas vin, vi scias, ke ĝi malamis min pli frue, ol vin. <span class="m">19</span> Se vi estus el la mondo, la mondo amus siajn proprajn; sed ĉar vi ne estas el la mondo, kaj mi elektis vin for de la mondo, tial la mondo vin malamas. <span class="m">20</span> Memoru la vorton, kiun mi diris al vi: Sklavo ne estas pli granda ol lia sinjoro. Se ili min persekutis, vin ankaŭ ili persekutos; se ili observis mian vorton, ankaŭ vian ili observos. <span class="m">21</span> Sed ĉion ĉi tion ili faros al vi pro mia nomo, ĉar ili ne konas Tiun, kiu min sendis. <span class="m">22</span> Se mi ne estus veninta kaj parolinta al ili, ili ne havus pekon; sed nun ili ne havas pretekston por sia peko. <span class="m">23</span> Tiu, kiu min malamas, malamas ankaŭ mian Patron. <span class="m">24</span> Se mi ne estus farinta inter ili farojn, kiajn neniu alia faris, ili ne havus pekon; sed nun ili vidis kaj malamis min kaj ankaŭ mian Patron. <span class="m">25</span> Sed tio okazas, por ke plenumiĝu la vorto skribita en ilia leĝo: Ili malamis min senkaŭze. <span class="m">26</span> Sed kiam venos la Parakleto, kiun mi sendos de la Patro al vi, la Spirito de la vero, kiu devenas de la Patro, tiu pri mi atestos; <span class="m">27</span> kaj vi ankaŭ atestas, ĉar vi estis kun mi de la komenco.</p>

 </div>

 <div class="chapitro"> <h4>16</h4> <p id="az686"><span class="m">1</span> Tion mi parolis al vi, por ke vi ne falpuŝiĝu. <span class="m">2</span> Ili forpelos vin el la sinagogoj; eĉ venas la horo, kiam iu, kiu mortigos vin, opinios, ke li faras servon al Dio. <span class="m">3</span> Kaj tion ili faros pro tio, ke ili ne konis la Patron, nek min. <span class="m">4</span> Sed tion mi parolis al vi, por ke vi rememoru, kiam ĝia tempo venos, ke mi ĝin antaŭdiris al vi. Sed en la komenco mi ne diris al vi tion, ĉar mi estis kun vi. <span class="m">5</span> Sed nun mi foriras al Tiu, kiu min sendis; kaj neniu el vi demandas min: Kien vi iras? <span class="m">6</span> Sed ĉar mi tiel parolis al vi, malĝojo plenigis vian koron. <span class="m">7</span> Tamen mi diras al vi la veron: Estas bone por vi, ke mi foriros; ĉar se mi ne foriros, la Parakleto ne venos al vi; sed se mi foriros, mi sendos lin al vi. <span class="m">8</span> Kaj kiam li alvenos, li pruvos la mondon kulpa rilate pekon kaj justecon kaj juĝon: <span class="m">9</span> rilate pekon, ĉar ili ne kredas al mi; <span class="m">10</span> rilate justecon, ĉar mi foriras al la Patro, kaj vi jam ne rigardas min; <span class="m">11</span> rilate juĝon, ĉar la estro de ĉi tiu mondo estas juĝita. <span class="m">12</span> Mi havas ankoraŭ multon por diri al vi, sed vi ne povas ĝin nun elporti. <span class="m">13</span> Tamen kiam venos li, la Spirito de la vero, li gvidos vin en ĉian veron; ĉar li parolos ne de si mem; sed kion ajn li aŭdos, tion li parolos; kaj li anoncos al vi venontajn aferojn. <span class="m">14</span> Li gloros min, ĉar li ricevos el miaj kaj anoncos al vi. <span class="m">15</span> Ĉio ajn, kion la Patro havas, estas mia; tial mi diris, ke li ricevos el miaj kaj anoncos al vi. <span class="m">16</span> Mallongan tempon, kaj vi jam ne rigardas min; kaj denove mallongan tempon, kaj vi min vidos. <span class="m">17</span> Iuj do el liaj disĉiploj diris al aliaj: Kio estas ĉi tio, kion li diras al ni: Mallongan tempon, kaj vi ne rigardas min; kaj denove mallongan tempon, kaj vi min vidos; kaj: Ĉar mi foriras al la Patro? <span class="m">18</span> Ili do diris: Kio estas ĉi tio, kion li diras: Mallongan tempon? Ni ne komprenas lian diron. <span class="m">19</span> Jesuo ekvidis, ke ili deziras demandi lin, kaj li diris al ili: Ĉu vi serĉas inter vi klarigon pri tio, kion mi diris: Mallongan tempon, kaj vi ne rigardas min; kaj denove mallongan tempon, kaj vi min vidos? <span class="m">20</span> Vere, vere, mi diras al vi, ke vi ploros kaj lamentos, sed la mondo ĝojos; vi estos malĝojaj, sed via malĝojo fariĝos ĝojo. <span class="m">21</span> Virino, kiam ŝi akuŝas, havas malĝojon, ĉar ŝia horo venis; sed kiam ŝi naskis la infaneton, ŝi jam ne memoras sian doloregon, pro ĝojo, ĉar homo naskiĝis en la mondon. <span class="m">22</span> Vi do ankaŭ havas nun malĝojon; sed mi revidos vin, kaj via koro ĝojos, kaj neniu forprenos de vi vian ĝojon. <span class="m">23</span> Kaj en tiu tago vi demandos min pri nenio. Vere, vere, mi diras al vi, se vi petos ion de la Patro, Li donos ĝin al vi en mia nomo. <span class="m">24</span> Ĝis nun vi petis nenion en mia nomo; petu, kaj vi ricevos, por ke via ĝojo estu plena.</p>

 <p id="az687"><span class="m">25</span> Ĉi tion mi parolis al vi alegorie; sed venas la horo, kiam mi jam ne parolos al vi alegorie, sed anoncos al vi malkaŝe pri la Patro. <span class="m">26</span> En tiu tago vi petos en mia nomo; kaj mi ne diras, ke mi petos de la Patro pro vi; <span class="m">27</span> ĉar la Patro mem vin amas tial, ke vi min amis, kaj kredis, ke mi elvenis de Dio. <span class="m">28</span> Mi elvenis de la Patro, kaj alvenis en la mondon; denove mi lasas la mondon, kaj iras al la Patro. <span class="m">29</span> Liaj disĉiploj diris: Jen nun vi parolas malkaŝe, kaj nenian alegorion diras. <span class="m">30</span> Nun ni scias, ke vi ĉion scias, kaj ne bezonas, ke iu demandu vin; pro tio ni kredas, ke vi elvenis de Dio. <span class="m">31</span> Jesuo respondis al ili: Ĉu vi nun kredas? <span class="m">32</span> Jen venas la horo, kaj eĉ jam venis, kiam vi disiĝos, ĉiu al sia loko, kaj vi lasos min sola; kaj tamen mi ne estas sola, ĉar la Patro estas kun mi. <span class="m">33</span> Tion mi parolis al vi, por ke en mi vi havu pacon. En la mondo vi havos suferadon; sed kuraĝu; mi venkis la mondon.</p>

 </div>

 <div class="chapitro"> <h4>17</h4> <p id="az688"><span class="m">1</span> Tion Jesuo parolis; kaj levinte la okulojn al la ĉielo, li diris: Patro, la horo venis; gloru Vian Filon, por ke la Filo Vin gloru; <span class="m">2</span> kiel Vi donis al li aŭtoritaton super ĉiu karno, por ke li donu eternan vivon al ĉiuj tiuj, kiujn Vi donis al li. <span class="m">3</span> Kaj jen estas la eterna vivo, ke ili konu Vin, la sole veran Dion, kaj tiun, kiun Vi sendis, Jesuon Kriston. <span class="m">4</span> Mi gloris Vin sur la tero, plenuminte la faron, kiun Vi donis al mi por fari. <span class="m">5</span> Kaj nun, ho Patro, gloru min kun Vi, per la gloro, kiun mi havis kun Vi, antaŭ ol la mondo ekzistis. <span class="m">6</span> Mi elmontris Vian nomon al la homoj, kiujn Vi donis al mi el la mondo; Viaj ili estis, kaj al mi Vi ilin donis; kaj ili konservis Vian vorton. <span class="m">7</span> Nun ili scias, ke ĉio ajn, kion Vi donis al mi, estas de Vi; <span class="m">8</span> ĉar mi donis al ili la vortojn, kiujn Vi donis al mi; kaj ili akceptis ilin, kaj scias vere, ke mi elvenis de Vi; kaj ili kredas, ke Vi min sendis. <span class="m">9</span> Mi preĝas por ili; mi preĝas ne por la mondo, sed por tiuj, kiujn Vi donis al mi, ĉar ili estas Viaj; <span class="m">10</span> kaj ĉio mia estas Via, kaj Via estas mia; kaj mi estas glorita per ili. <span class="m">11</span> Mi jam ne estas en la mondo, kaj ĉi tiuj estas en la mondo, kaj mi venas al Vi. Patro Sankta, gardu en Via nomo tiujn, kiujn Vi donis al mi, por ke ili estu unu tiel same, kiel ni. <span class="m">12</span> Dum mi estis kun ili, mi konservis en Via nomo tiujn, kiujn Vi donis al mi; kaj mi gardis ilin, kaj neniu el ili pereis, krom la filo de perdiĝo, por ke plenumiĝu la Skribo. <span class="m">13</span> Sed nun mi venas al Vi; kaj tion mi parolas en la mondo, por ke ili havu mian ĝojon ĝis pleneco en si mem. <span class="m">14</span> Mi donis al ili Vian vorton; kaj la mondo malamis ilin, ĉar ili ne estas el la mondo, kiel mi ne estas el la mondo. <span class="m">15</span> Mi petas, ne ke Vi forigu ilin el la mondo, sed ke Vi gardu ilin kontraŭ la malbono. <span class="m">16</span> Ili ne estas el la mondo, kiel mi ne estas el la mondo. <span class="m">17</span> Konsekru ilin en la vero; Via vorto estas vero. <span class="m">18</span> Kiel Vi min sendis en la mondon, tiel ankaŭ mi ilin sendis en la mondon. <span class="m">19</span> Kaj por ili mi konsekras min, por ke ili mem ankaŭ estu konsekritaj en la vero. <span class="m">20</span> Kaj mi preĝas ne nur por ili, sed ankaŭ por tiuj, kiuj kredos al mi pro ilia vorto; <span class="m">21</span> por ke ili ĉiuj estu unu; kiel Vi, Patro, estas en mi, kaj mi en Vi, tiel ili ankaŭ estu en ni; por ke la mondo kredu, ke Vi min sendis. <span class="m">22</span> Kaj la gloron, kiun Vi donis al mi, mi donis al ili; por ke ili estu unu tiel same, kiel ni estas unu; <span class="m">23</span> mi en ili, kaj Vi en mi, por ke ili perfektiĝu en unu; por ke la mondo sciu, ke Vi min sendis, kaj ke Vi ilin amis, kiel Vi min amis. <span class="m">24</span> Patro, pri tiuj, kiujn Vi donis al mi, mi volas, ke ili ankaŭ estu kun mi tie, kie mi estas; por ke ili vidu mian gloron, kiun Vi donis al mi; ĉar Vi amis min antaŭ la fondo de la mondo. <span class="m">25</span> Ho Patro justa, la mondo Vin ne konis, tamen mi Vin konis; kaj ĉi tiuj scias, ke Vi min sendis; <span class="m">26</span> kaj al ili Vian nomon mi konigis kaj ankoraŭ konigos, por ke la amo, per kiu Vi amis min, estu en ili, kaj mi en ili.</p>

 </div>

 <div class="chapitro"> <h4>18</h4> <p id="az689"><span class="m">1</span> Parolinte tiujn vortojn, Jesuo foriris kun siaj disĉiploj trans la torenton Kidron, kie estis ĝardeno, en kiun li eniris kune kun siaj disĉiploj. <span class="m">2</span> Kaj <span class="nomo" lang="und" title="Ne-Esperanta nomo. Lingvo: nespecifita">Judas</span>, lia perfidanto, konis la lokon; ĉar Jesuo ofte venis tien kun siaj disĉiploj. <span class="m">3</span> <span class="nomo" lang="und" title="Ne-Esperanta nomo. Lingvo: nespecifita">Judas</span> do, ricevinte la kohorton kaj oficistojn, senditajn de la ĉefpastroj kaj Fariseoj, venis tien kun lanternoj kaj torĉoj kaj bataliloj. <span class="m">4</span> Jesuo do, sciante ĉion, kio venos al li, paŝis antaŭen, kaj diris al ili: Kiun vi serĉas? <span class="m">5</span> Ili respondis al li: Jesuon Nazaretan. Jesuo respondis: Mi estas tiu. Kaj <span class="nomo" lang="und" title="Ne-Esperanta nomo. Lingvo: nespecifita">Judas</span>, lia perfidanto, staris kun ili. <span class="m">6</span> Kiam do li diris al ili: Mi estas tiu, ili malantaŭen ekpaŝis kaj falis sur la teron. <span class="m">7</span> Tiam denove li demandis ilin: Kiun vi serĉas? Ili diris: Jesuon Nazaretan. <span class="m">8</span> Jesuo respondis: Mi ĵus diris al vi, ke mi estas tiu; se do vi min serĉas, lasu ĉi tiujn foriri; <span class="m">9</span> por ke plenumiĝu la vorto, kiun li diris: El tiuj, kiujn Vi donis al mi, mi perdis neniun. <span class="m">10</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro do, havante glavon, eltiris ĝin, kaj frapis sklavon de la ĉefpastro kaj detranĉis lian dekstran orelon. La nomo de la sklavo estis Malĥo. <span class="m">11</span> Jesuo do diris al Petro: Metu la glavon en ĝian ingon; la kalikon, kiun la Patro donis al mi, ĉu mi ne trinkos?</p>

 <p id="az690"><span class="m">12</span> La kohorto kaj la milestro kaj la oficistoj de la Judoj kaptis do Jesuon kaj ligis lin, <span class="m">13</span> kaj kondukis lin unue al <span class="nomo" lang="und" title="Ne-Esperanta nomo. Lingvo: nespecifita">Anas</span>; ĉar ĉi tiu estis bopatro de <span class="nomo" lang="und" title="Ne-Esperanta nomo. Lingvo: nespecifita">Kajafas</span>, kiu estis ĉefpastro en tiu jaro. <span class="m">14</span> <span class="nomo" lang="und" title="Ne-Esperanta nomo. Lingvo: nespecifita">Kajafas</span> estis tiu, kiu donis konsilon al la Judoj, ke estos bone, ke unu homo mortu por la popolo.</p>

 <p id="az691"><span class="m">15</span> Kaj <span class="nomo" lang="und" title="Ne-Esperanta nomo. Lingvo: nespecifita">Simon</span> Petro sekvis Jesuon, kaj ankaŭ alia disĉiplo. Ĉi tiu disĉiplo estis konata de la ĉefpastro, kaj eniris kun Jesuo en la korton de la ĉefpastro; <span class="m">16</span> sed Petro staris ekstere apud la pordo. Kaj la alia disĉiplo, kiu estis konata de la ĉefpastro, eliris kaj parolis kun la pordistino, kaj enirigis Petron. <span class="m">17</span> La sklavino pordistino diris al Petro: Ĉu vi ne estas ankaŭ el la disĉiploj de tiu homo? Li diris: Mi ne estas. <span class="m">18</span> La sklavoj kaj la oficistoj, farinte karban fajron (ĉar estis malvarme), staris kaj sin varmigis; Petro ankaŭ estis kun ili, starante kaj sin varmigante.</p>

 <p id="az692"><span class="m">19</span> La ĉefpastro demandis Jesuon pri liaj disĉiploj kaj pri lia instruado. <span class="m">20</span> Jesuo respondis al li: Mi parolis malkaŝe al la mondo; mi ĉiam instruis en la sinagogoj kaj en la templo, kie ĉiuj Judoj kunvenas; kaj sekrete mi nenion parolis. <span class="m">21</span> Kial vi min demandas? demandu tiujn, kiuj aŭdis, kion mi parolis al ili; ili ja scias, kion mi diris. <span class="m">22</span> Kaj kiam li parolis tion, unu el la apude starantaj oficistoj per la manplato frapis Jesuon, dirante: Ĉu tiel vi respondas al la ĉefpastro? <span class="m">23</span> Respondis Jesuo al li: Se mi malbone parolis, atestu pri la malbono; sed se bone, kial vi min frapas? <span class="m">24</span> <span class="nomo" lang="und" title="Ne-Esperanta nomo. Lingvo: nespecifita">Anas</span> sendis lin ligitan al la ĉefpastro <span class="nomo" lang="und" title="Ne-Esperanta nomo. Lingvo: nespecifita">Kajafas</span>.</p>

 <p id="az693"><span class="m">25</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro staris kaj sin varmigis. Oni do diris al li: Ĉu vi estas unu el liaj disĉiploj? Li neis, dirante: Mi ne estas. <span class="m">26</span> Unu el la sklavoj de la ĉefpastro, estante parenco de tiu, kies orelon Petro detranĉis, diris: Ĉu mi ne vidis vin kun li en la ĝardeno? <span class="m">27</span> Petro do denove neis; kaj tuj la koko ekkriis.</p>

 <p id="az694"><span class="m">28</span> Kaj oni kondukis Jesuon de <span class="nomo" lang="und" title="Ne-Esperanta nomo. Lingvo: nespecifita">Kajafas</span> en la palacon; estis frumatene; kaj ili ne eniris en la palacon, por ke ili ne malpuriĝu, sed povu manĝi la Paskon. <span class="m">29</span> Pilato do eliris al ili, kaj diris: Kian akuzon vi prezentas kontraŭ ĉi tiu viro? <span class="m">30</span> Ili respondis kaj diris al li: Se li ne estus malbonfaranto, ni ne transdonus lin al vi. <span class="m">31</span> Pilato do diris al ili: Vi mem prenu lin, kaj juĝu lin laŭ via leĝo. La Judoj diris al li: Ne estas permesate al ni mortigi homon; <span class="m">32</span> por ke plenumiĝu la vorto de Jesuo, kiun li parolis, montrante, per kia morto li mortos.</p>

 <p id="az695"><span class="m">33</span> Pilato do reeniris en la palacon, kaj alvokis Jesuon, kaj diris al li: Ĉu vi estas la Reĝo de la Judoj? <span class="m">34</span> Jesuo respondis: Ĉu vi tion diras de vi mem, aŭ ĉu aliaj diris ĝin al vi pri mi? <span class="m">35</span> Pilato respondis: Ĉu mi estas Judo? Via propra nacio kaj la ĉefpastroj transdonis vin al mi; kion vi faris? <span class="m">36</span> Jesuo respondis: Mia regno ne estas el ĉi tiu mondo; se mia regno estus el ĉi tiu mondo, miaj servantoj bataladus, por ke mi ne transdoniĝu al la Judoj; sed nun mia regno ne estas el ĉi tie. <span class="m">37</span> Pilato demandis lin: Ĉu vi do estas reĝo? Jesuo respondis: Vi diras, ke mi estas reĝo. Por tio mi naskiĝis kaj venis en la mondon, ke mi atestu pri la vero. Ĉiu, kiu estas el la vero, aŭskultas mian voĉon. <span class="m">38</span> Pilato diris al li: Kio estas la vero?</p>

 <p id="az696">Kaj dirinte tion, li eliris denove al la Judoj, kaj diris al ili: Mi trovas en li nenian kulpon. <span class="m">39</span> Sed estas ĉe vi kutime, ke mi liberigu al vi unu dum la Pasko: ĉu vi do volas, ke mi liberigu al vi la Reĝon de la Judoj? <span class="m">40</span> Kaj ili kriis denove, dirante: Ne ĉi tiun, sed Barabason. <span class="nomo" lang="und" title="Ne-Esperanta nomo. Lingvo: nespecifita">Barabas</span> estis rabisto.</p>

 </div>

 <div class="chapitro"> <h4>19</h4> <p id="az697"><span class="m">1</span> Tiam do Pilato prenis Jesuon kaj lin skurĝigis. <span class="m">2</span> Kaj la soldatoj plektis kronon el dornoj kaj metis ĝin sur lian kapon, kaj vestis lin per purpura mantelo; <span class="m">3</span> kaj venis al li, kaj diris: Saluton, Reĝo de la Judoj! kaj ili frapis lin per la manplatoj. <span class="m">4</span> Pilato do denove eliris, kaj diris al ili: Jen mi elkondukas lin al vi, por ke vi sciu, ke mi trovas en li nenian kulpon. <span class="m">5</span> Jesuo do eliris, portante la dornan kronon kaj la purpuran mantelon. Pilato diris al ili: Jen la homo! <span class="m">6</span> Kiam do la ĉefpastroj kaj oficistoj lin vidis, ili kriis: Krucumu, krucumu lin. Pilato diris al ili: Mem prenu lin kaj krucumu lin, ĉar mi trovas en li nenian kulpon. <span class="m">7</span> La Judoj respondis al li: Ni havas leĝon, kaj laŭ tiu leĝo li devas morti tial, ke li pretendis esti Filo de Dio. <span class="m">8</span> Kiam do Pilato aŭdis tiun diron, li des pli timis; <span class="m">9</span> kaj reenirinte en la palacon, li diris al Jesuo: De kie vi estas? Sed Jesuo nenion respondis. <span class="m">10</span> Tiam diris Pilato al li: Ĉu vi ne parolas al mi? ĉu vi ne scias, ke mi havas povon krucumi vin, kaj povon liberigi vin? <span class="m">11</span> Jesuo respondis: Vi havus nenian povon kontraŭ mi, se ĝi ne estus donita al vi de supre; tial tiu, kiu transdonis min al vi, havas la pli grandan pekon. <span class="m">12</span> Ĉe tio Pilato penis liberigi lin; sed la Judoj kriis, dirante: Se vi liberigos tiun, vi ne estas amiko de Cezaro; ĉiu, kiu pretendas esti reĝo, parolas kontraŭ Cezaro. <span class="m">13</span> Kiam do Pilato aŭdis tiun vorton, li elkondukis Jesuon, kaj sidiĝis sur tribunala seĝo en loko nomata La Pavimo, sed en la Hebrea lingvo <span class="nomo" lang="und" title="Ne-Esperanta nomo. Lingvo: nespecifita">Gabata</span>. <span class="m">14</span> Estis la Preparado de la Pasko, ĉirkaŭ la sesa horo. Kaj li diris al la Judoj: Jen via Reĝo! <span class="m">15</span> Ili kriegis: Forigu, forigu, krucumu lin. Pilato diris al ili: Ĉu mi krucumu vian Reĝon? La ĉefpastroj respondis: Ni ne havas reĝon krom Cezaro. <span class="m">16</span> Tiam do li transdonis lin al ili, por esti krucumita.</p>

 <p id="az698"><span class="m">17</span> Kaj ili prenis Jesuon; kaj li eliris, portante sian krucon, al la loko nomata Loko de Kranio, kiu estas en la Hebrea lingvo <span class="nomo" lang="und" title="Ne-Esperanta nomo. Lingvo: nespecifita">Golgota</span>; <span class="m">18</span> tie ili krucumis lin, kaj kun li du aliajn, ĉiuflanke po unu, kaj Jesuon meze. <span class="m">19</span> Kaj Pilato ankaŭ skribis titolon, kaj surmetis ĝin sur la krucon. Kaj estis skribite: JESUO NAZARETA, LA REĜO DE LA JUDOJ.</p>

 <p id="az699"><span class="m">20</span> Tiun titolon multaj el la Judoj legis; ĉar la loko, kie Jesuo estis krucumita, estis proksime de la urbo; kaj ĝi estis skribita Hebree kaj Latine kaj Greke. <span class="m">21</span> Tiam la ĉefpastroj de la Judoj diris al Pilato: Ne skribu: La Reĝo de la Judoj; sed, ke li diris: Mi estas Reĝo de la Judoj. <span class="m">22</span> Respondis Pilato: Kion mi skribis, tion mi skribis.</p>

 <p id="az700"><span class="m">23</span> Kaj la soldatoj, kiam ili krucumis Jesuon, prenis liajn vestojn, kaj dividis ilin en kvar partojn, po unu parto por ĉiu soldato; kaj la tunikon; sed la tuniko estis senkudra, desupre teksita tra la tuto. <span class="m">24</span> Ili do diris unu al alia: Ni ne disŝiru ĝin, sed lotu pri ĝi, kies ĝi estos; por ke plenumiĝu la Skribo, kiu diras:</p>

 <p id="az701">Ili dividis miajn vestojn inter si,<br> Pri mia tuniko ili lotis.</p>

 <p id="az703">Tion la soldatoj faris. <span class="m">25</span> Sed apud la kruco de Jesuo staris lia patrino, kaj la fratino de lia patrino, <span class="nomo" lang="und" title="Ne-Esperanta nomo. Lingvo: nespecifita">Maria</span>, la edzino de Klopas, kaj <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span>. <span class="m">26</span> Jesuo, rigardante sian patrinon, kaj la apudstarantan disĉiplon, kiun li amis, diris al sia patrino: Virino, jen via filo! <span class="m">27</span> Tiam li diris al la disĉiplo: Jen via patrino! Kaj de post tiu horo la disĉiplo akceptis ŝin en sian domon.</p>

 <p id="az704"><span class="m">28</span> Jesuo, sciante, ke ĉio jam finiĝis, por ke plenumiĝu la Skribo, diris: Mi soifas. <span class="m">29</span> Kuŝis tie vazo plena de vinagro; oni do metis spongon, plenigitan per la vinagro, sur hisopon, kaj levis ĝin al lia buŝo. <span class="m">30</span> Kiam do Jesuo ricevis la vinagron, li diris: Estas finite; kaj, klininte sian kapon, li ellasis for la spiriton.</p>

 <p id="az705"><span class="m">31</span> La Judoj, ĉar estis la Preparado, por ke la korpoj ne restadu sur la krucoj dum la sabato (ĉar la tago de tiu sabato estis granda tago), petis Pilaton, ke oni rompu iliajn krurojn, kaj forportu ilin. <span class="m">32</span> Tiam la soldatoj venis, kaj rompis la krurojn de la unua kaj de la alia krucumita kun li; <span class="m">33</span> sed kiam ili venis al Jesuo, kaj vidis, ke li jam mortis, ili ne rompis liajn krurojn; <span class="m">34</span> tamen unu el la soldatoj per lanco pikis lian flankon, kaj tuj elvenis sango kaj akvo. <span class="m">35</span> Kaj la vidinto atestis, kaj vera estas lia atesto; kaj li scias, ke li diras la veron, ke vi ankaŭ kredu. <span class="m">36</span> Ĉar tio okazis, por ke plenumiĝu la Skribo: Osto en li ne estos rompita. <span class="m">37</span> Kaj ankoraŭ alia Skribo diras: Ili rigardos tiun, kiun ili trapikis.</p>

 <p id="az706"><span class="m">38</span> Post tio, <span class="nomo" lang="und" title="Ne-Esperanta nomo. Lingvo: nespecifita">Jozef</span> el Arimateo, kiu estis disĉiplo de Jesuo, sed sekrete pro timo antaŭ la Judoj, petis Pilaton, ke li povu forpreni la korpon de Jesuo; kaj Pilato permesis. Li do venis kaj forprenis lian korpon. <span class="m">39</span> Venis ankaŭ Nikodemo (tiu, kiu unue venis al Jesuo nokte), portanta miksaĵon de mirho kaj aloo, ĉirkaŭ cent funtoj. <span class="m">40</span> Ili do prenis la korpon de Jesuo, kaj ĉirkaŭvindis ĝin per tolaĵoj kun aromaĵoj, laŭ la kutimo de la Judoj por entombigo. <span class="m">41</span> Kaj estis ĝardeno en la loko, kie li estis krucumita, kaj en la ĝardeno nova tombo, en kiun ankoraŭ neniu estis metita. <span class="m">42</span> Tien do, pro la Preparado de la Judoj (ĉar la tombo estis proksima) ili enmetis Jesuon.</p>

 </div>

 <div class="chapitro"> <h4>20</h4> <p id="az707"><span class="m">1</span> La unuan tagon de la semajno <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span> venis frue, dum estis ankoraŭ mallume, al la tombo, kaj vidis la ŝtonon prenita for de la tombo. <span class="m">2</span> Ŝi do kuris kaj venis al <span class="nomo" lang="und" title="Ne-Esperanta nomo. Lingvo: nespecifita">Simon</span> Petro kaj al tiu alia disĉiplo, kiun Jesuo amis, kaj ŝi diris al ili: Oni forprenis el la tombo la Sinjoron, kaj ni ne scias, kien oni lin metis. <span class="m">3</span> Eliris do Petro kaj la alia disĉiplo, kaj iris al la tombo. <span class="m">4</span> Kaj ambaŭ ekkuris kune; kaj la alia disĉiplo kuris antaŭen pli rapide ol Petro, kaj unua alvenis al la tombo; <span class="m">5</span> kaj kliniĝinte, li enrigardis, kaj vidis la tolaĵojn kuŝantajn; tamen li ne eniris. <span class="m">6</span> Kaj poste venis <span class="nomo" lang="und" title="Ne-Esperanta nomo. Lingvo: nespecifita">Simon</span> Petro, sekvante lin, kaj eniris en la tombon; kaj li vidis la tolaĵojn kuŝantajn, <span class="m">7</span> kaj la viŝtukon, kiu estis sur lia kapo, ne kuŝantan kun la tolaĵoj, sed kunvolvitan en aparta loko. <span class="m">8</span> Tiam eniris do la alia disĉiplo, kiu unua alvenis al la tombo, kaj li vidis kaj kredis. <span class="m">9</span> Ĉar ili ankoraŭ ne komprenis la Skribon, ke li devas releviĝi el la mortintoj. <span class="m">10</span> Kaj la disĉiploj iris returne hejmen.</p>

 <p id="az708"><span class="m">11</span> Sed <span class="nomo" lang="und" title="Ne-Esperanta nomo. Lingvo: nespecifita">Maria</span> staris ekstere apud la tombo, plorante; kaj dum ŝi ploris, ŝi kliniĝis, kaj enrigardis en la tombon; <span class="m">12</span> kaj ŝi vidis du anĝelojn en blankaj vestoj, sidantajn, unu ĉe la kaploko kaj unu ĉe la piedloko, kie la korpo de Jesuo antaŭe kuŝis. <span class="m">13</span> Kaj ili diris al ŝi: Virino, kial vi ploras? Ŝi respondis: Ĉar oni forprenis mian Sinjoron, kaj mi ne scias, kien oni lin metis. <span class="m">14</span> Dirinte tion, ŝi sin turnis malantaŭen, kaj vidis Jesuon staranta, kaj ne sciis, ke ĝi estas Jesuo. <span class="m">15</span> Jesuo diris al ŝi: Virino, kial vi ploras? kiun vi serĉas? Ŝi, supozante, ke li estas la ĝardenisto, diris al li: Sinjoro, se vi forportis lin, sciigu min, kien vi metis lin, kaj mi lin forprenos. <span class="m">16</span> Jesuo diris al ŝi: <span class="nomo" lang="und" title="Ne-Esperanta nomo. Lingvo: nespecifita">Maria</span>. Ŝi sin turnis, kaj diris al li Hebrelingve: <span class="fremda" lang="und" title="Ne-Esperanta teksto. Lingvo: nespecifita">Raboni</span>; tio estas Majstro. <span class="m">17</span> Jesuo diris al ŝi: Ne tuŝu min; ĉar mi ankoraŭ ne supreniris al la Patro; sed iru al miaj fratoj, kaj diru al ili: Mi supreniras al mia Patro kaj via Patro, kaj al mia Dio kaj via Dio. <span class="m">18</span> <span class="nomo" lang="und" title="Ne-Esperanta nomo. Lingvo: nespecifita">Maria Magdalena</span> venis al la disĉiploj, sciigante: Mi vidis la Sinjoron; kaj ke li tion diris al ŝi.</p>

 <p id="az709"><span class="m">19</span> Kiam do estis vespero en tiu sama tago, la unua de la semajno, kaj kiam estis fermitaj la pordoj, kie la disĉiploj estis, pro timo antaŭ la Judoj, Jesuo venis kaj staris meze de ili, kaj diris al ili: Paco al vi. <span class="m">20</span> Kaj dirinte tion, li montris al ili siajn manojn kaj sian flankon. La disĉiploj do ĝojis, vidante la Sinjoron. <span class="m">21</span> Jesuo denove diris al ili: Paco al vi; kiel la Patro sendis min, tiel ankaŭ mi vin sendas. <span class="m">22</span> Kaj dirinte tion, li elspiris sur ilin, kaj diris: Ricevu la Sanktan Spiriton: <span class="m">23</span> kies pekojn vi pardonos, al tiuj ili estas pardonitaj; kies vi retenos, ili estas retenitaj.</p>

 <p id="az710"><span class="m">24</span> Sed Tomaso, unu el la dek du, nomata Didimo, ne ĉeestis kun ili, kiam Jesuo venis. <span class="m">25</span> La aliaj disĉiploj do diris al li: Ni vidis la Sinjoron. Sed li diris al ili: Se mi ne vidos en liaj manoj la truon de la najloj, kaj se mi ne metos mian fingron en la lokon de la najloj, kaj ne metos mian manon en lian flankon, mi tute ne kredos.</p>

 <p id="az711"><span class="m">26</span> Kaj post ok tagoj la disĉiploj denove estis interne, kaj Tomaso kun ili. Kaj Jesuo venis, kiam la pordoj estis fermitaj, kaj staris en la mezo, kaj diris: Paco al vi. <span class="m">27</span> Tiam li diris al Tomaso: Etendu ĉi tien vian fingron kaj vidu miajn manojn; kaj etendu vian manon kaj enmetu ĝin en mian flankon; kaj ne estu nekredema, sed estu kredanta. <span class="m">28</span> Tomaso respondis al li kaj diris: Mia Sinjoro kaj mia Dio. <span class="m">29</span> Jesuo diris al li: Ĉar vi vidis min, vi kredas; feliĉaj estas tiuj, kiuj ne vidis, kaj tamen kredas.</p>

 <p id="az712"><span class="m">30</span> Jesuo faris antaŭ la disĉiploj multajn aliajn signojn, kiuj ne estas skribitaj en ĉi tiu libro; <span class="m">31</span> sed ĉi tiuj estas skribitaj, por ke vi kredu, ke Jesuo estas la Kristo, la Filo de Dio, kaj ke kredante, vi havu vivon en lia nomo.</p>

 </div>

 <div class="chapitro"> <h4>21</h4> <p id="az713"><span class="m">1</span> Post tio Jesuo denove sin montris al la disĉiploj apud la maro de Tiberias; kaj li montris sin jene. <span class="m">2</span> Estis kune <span class="nomo" lang="und" title="Ne-Esperanta nomo. Lingvo: nespecifita">Simon</span> Petro, kaj Tomaso, nomata Didimo, kaj <span class="nomo" lang="und" title="Ne-Esperanta nomo. Lingvo: nespecifita">Natanael</span> el <span class="nomo" lang="und" title="Ne-Esperanta nomo. Lingvo: nespecifita">Kana</span> Galilea, kaj la filoj de Zebedeo, kaj aliaj du el liaj disĉiploj. <span class="m">3</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro diris al ili: Mi iras, por fiŝkapti. Ili diris al li: Ni ankaŭ iras kun vi. Ili do eliris, kaj iris sur la ŝipon; kaj tiun nokton ili nenion kaptis. <span class="m">4</span> Sed ĉe la tagiĝo Jesuo staris sur la marbordo; tamen la disĉiploj ne sciis, ke ĝi estas Jesuo. <span class="m">5</span> Tiam Jesuo diris al ili: Infanoj, ĉu vi havas ian manĝaĵon? Ili respondis al li: Ne. <span class="m">6</span> Kaj li diris al ili: Ĵetu la reton ĉe la dekstra flanko de la ŝipo, kaj vi trovos. Ili do ĝin elĵetis; kaj pro la multeco de la fiŝoj ili ne plu povis ĝin treni. <span class="m">7</span> Tiu disĉiplo, kiun Jesuo amis, diris al Petro: Ĝi estas la Sinjoro. Kiam do <span class="nomo" lang="und" title="Ne-Esperanta nomo. Lingvo: nespecifita">Simon</span> Petro aŭdis, ke ĝi estas la Sinjoro, li alzonis al si sian kitelon (ĉar li estis nuda) kaj ĵetis sin en la maron. <span class="m">8</span> Sed la aliaj disĉiploj venis en la ŝipeto (ĉar ili estis ne malproksime de la tero, sed nur ĉirkaŭ ducent ulnoj), trenante la reton plenan de fiŝoj. <span class="m">9</span> Kaj kiam ili eliris sur la teron, ili vidis fajron karban aranĝitan tie, kaj fiŝon kuŝantan sur ĝi, kaj panon. <span class="m">10</span> Jesuo diris al ili: Alportu el la fiŝoj, kiujn vi ĵus kaptis. <span class="m">11</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro iris sur la ŝipon, kaj tiris la reton al la tero, plenan de grandaj fiŝoj, cent kvindek tri; kaj kvankam estis tiel multaj, tamen la reto ne disŝiriĝis. <span class="m">12</span> Jesuo diris al ili: Venu, matenmanĝu. Kaj neniu el la disĉiploj kuraĝis lin demandi: Kiu vi estas? sciante, ke ĝi estas la Sinjoro. <span class="m">13</span> Jesuo venis kaj prenis la panon kaj donis al ili, kaj tiel same la fiŝon. <span class="m">14</span> Tiu estas jam la tria fojo, kiam aperis Jesuo al siaj disĉiploj, post sia releviĝo el la mortintoj.</p>

 <p id="az714"><span class="m">15</span> Post la matenmanĝo Jesuo diris al <span class="nomo" lang="und" title="Ne-Esperanta nomo. Lingvo: nespecifita">Simon</span> Petro: <span class="nomo" lang="und" title="Ne-Esperanta nomo. Lingvo: nespecifita">Simon</span>, filo de <span class="nomo" lang="und" title="Ne-Esperanta nomo. Lingvo: nespecifita">Jona</span>, ĉu vi amas min pli, ol tiuj? Li diris al li: Jes, Sinjoro; vi scias, ke mi vin amas. Li diris al li: Paŝtu miajn ŝafidojn. <span class="m">16</span> Li diris al li ankoraŭ la duan fojon: <span class="nomo" lang="und" title="Ne-Esperanta nomo. Lingvo: nespecifita">Simon</span>, filo de <span class="nomo" lang="und" title="Ne-Esperanta nomo. Lingvo: nespecifita">Jona</span>, ĉu vi min amas? Li diris al li: Jes, Sinjoro; vi scias, ke mi vin amas. Li diris al li: Zorgu pri miaj ŝafoj. <span class="m">17</span> Li diris al li la trian fojon: <span class="nomo" lang="und" title="Ne-Esperanta nomo. Lingvo: nespecifita">Simon</span>, filo de <span class="nomo" lang="und" title="Ne-Esperanta nomo. Lingvo: nespecifita">Jona</span>, ĉu vi min amas? Petro ĉagreniĝis, ke li diris al li la trian fojon: Ĉu vi min amas? kaj respondis al li: Sinjoro, vi scias ĉion; vi scias, ke mi vin amas. Jesuo diris al li: Paŝtu miajn ŝafojn. <span class="m">18</span> Vere, vere, mi diras al vi: Kiam vi estis juna, vi zonis vin, kaj iris, kien vi volis; sed kiam vi maljuniĝos, vi etendos viajn manojn, kaj alia vin zonos, kaj portos vin, kien vi ne volos. <span class="m">19</span> Tion li diris, montrante per aludo, per kia morto li gloros Dion. Kaj dirinte tion, li diris al li: Sekvu min. <span class="m">20</span> Petro, sin turninte, vidis malantaŭe la disĉiplon, kiun Jesuo amis (kiu ankaŭ klinis sin al lia brusto dum la vespermanĝo, kun la diro: Sinjoro, kiu estas la perfidanta vin?). <span class="m">21</span> Petro do, vidinte lin, diris al Jesuo: Sinjoro, kaj kion pri ĉi tiu? <span class="m">22</span> Jesuo diris al li: Se mi volas, ke li restu, ĝis mi venos, kio estas al vi? vi sekvu min. <span class="m">23</span> Tial inter la fratoj disiris la famo, ke tiu disĉiplo ne mortos; tamen Jesuo ne diris al li, ke li ne mortos, sed: Se mi volas, ke li restu, ĝis mi venos, kio estas al vi?</p>

 <p id="az715"><span class="m">24</span> Tiu estas la disĉiplo, kiu atestas pri tio kaj skribis tion: kaj ni scias, ke lia atesto estas vera.</p>

 <p id="az716"><span class="m">25</span> Estas ankaŭ multaj aliaj faroj, kiujn Jesuo faris; kaj mi supozas, ke se ĉiu el ili estus skribita detale, la tuta mondo ne havus lokon por la skribotaj libroj.</p>

 </div>

 </div>

 <div class="libro" id="ntlibro5"> <h3 id="az717">LA AGOJ DE LA APOSTOLOJ</h3> <div class="chapitro"> <h4>1</h4> <p id="az718"><span class="m">1</span> La unuan historion mi faris, ho Teofilo, pri ĉio, kion Jesuo komencis fari kaj instrui, <span class="m">2</span> ĝis la tago, kiam li estis akceptita supren, doninte ordonon per la Sankta Spirito al la apostoloj, kiujn li elektis; <span class="m">3</span> al kiuj ankaŭ post sia suferado li montris sin vivanta per multaj pruvoj, dum kvardek tagoj aperante al ili kaj parolante pri la aferoj de la regno de Dio; <span class="m">4</span> kaj kunestante, li admonis ilin ne foriri el <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, sed atendi tiun promeson de la Patro, pri kiu (li diris) vi aŭdis de mi; <span class="m">5</span> ĉar kiel Johano baptis per akvo, vi baptiĝos per la Sankta Spirito post ne multe da tagoj.</p>

 <p id="az719"><span class="m">6</span> Ili do, kunveninte, demandis lin, dirante: Sinjoro, ĉu en ĉi tiu tempo vi restarigas la regadon al <span class="nomo" lang="und" title="Ne-Esperanta nomo. Lingvo: nespecifita">Izrael</span>? <span class="m">7</span> Kaj li diris al ili: Ne apartenas al vi scii tempojn aŭ epokojn, kiujn la Patro rezervis en Sia aŭtoritato. <span class="m">8</span> Sed vi ricevos povon, kiam la Sankta Spirito venos sur vin; kaj vi estos miaj atestantoj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj en la tuta Judujo kaj Samario kaj ĝis la plej malproksima parto de la tero. <span class="m">9</span> Kaj tion dirinte, li suprenleviĝis, ankoraŭ dum ili rigardis, kaj nubo ricevis lin for de iliaj okuloj. <span class="m">10</span> Kaj dum ili fikse rigardis al la ĉielo, kiam li foriris, jen staris apud ili du viroj blanke vestitaj; <span class="m">11</span> kiuj ankaŭ diris: Viroj Galileanoj, kial vi staras rigardantaj al la ĉielo? ĉi tiu Jesuo, kiu estas prenita supren for de vi en la ĉielon, tiel same revenos, kiel vi vidis lin iranta en la ĉielon.</p>

 <p id="az720"><span class="m">12</span> Tiam ili iris returne al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> de la monteto nomata Olivarba, kiu estas proksime de <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, en la distanco de sabata vojaĝo. <span class="m">13</span> Kaj kiam ili envenis, ili supreniris en la supran ĉambron, kie loĝis Petro kaj Johano kaj Jakobo kaj Andreo, Filipo kaj Tomaso, Bartolomeo kaj Mateo, Jakobo, filo de Alfeo, kaj <span class="nomo" lang="und" title="Ne-Esperanta nomo. Lingvo: nespecifita">Simon</span>, la Fervorulo, kaj <span class="nomo" lang="und" title="Ne-Esperanta nomo. Lingvo: nespecifita">Judas</span>, filo de Jakobo. <span class="m">14</span> Ĉiuj ĉi tiuj unuanime persistis en preĝado kaj petado, kun la virinoj, kaj <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de Jesuo, kaj kun liaj fratoj.</p>

 <p id="az721"><span class="m">15</span> Kaj en tiuj tagoj Petro, stariĝinte meze de la fratoj, diris (kaj multego da personoj estis kune, ĉirkaŭ cent dudek): <span class="m">16</span> Fratoj, estis necese, ke plenumiĝu tiu Skribo, kiun la Sankta Spirito antaŭparolis per la buŝo de <span class="nomo" lang="und" title="Ne-Esperanta nomo. Lingvo: nespecifita">David</span> pri <span class="nomo" lang="und" title="Ne-Esperanta nomo. Lingvo: nespecifita">Judas</span>, kiu fariĝis gvidanto al tiuj, kiuj kaptis Jesuon. <span class="m">17</span> Ĉar li estis kalkulita inter ni kaj ricevis sian parton en ĉi tiu servado. <span class="m">18</span> (Tiu ja akiris kampon per la rekompenco de sia maljusteco, kaj falinte kapantaŭe, li iskrevis meze, kaj ĉiuj liaj internaĵoj elŝutiĝis. <span class="m">19</span> Kaj tio fariĝis sciata al ĉiuj loĝantoj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, tiel ke en ilia dialekto tiu kampo estas nomita <span class="nomo" lang="und" title="Ne-Esperanta nomo. Lingvo: nespecifita">Akeldama</span>, tio estas, Kampo de Sango.) <span class="m">20</span> Ĉar estas skribite en la Psalmaro:</p>

 <p id="az722">Lia loĝejo dezertiĝu,<br> Kaj en ĝi ne ekzistu loĝanto;</p>

 <p id="az724">kaj:</p>

 <p id="az725">Lian oficon ricevu alia.</p>

 <p id="az726"><span class="m">21</span> El tiuj viroj do, kiuj nin akompanis dum la tuta tempo, en kiu la Sinjoro Jesuo eniris kaj eliris inter ni, <span class="m">22</span> komencante de la bapto de Johano ĝis la tago, kiam li estis akceptita supren for de ni, unu devas esti atestanto kun ni pri lia releviĝo. <span class="m">23</span> Kaj ili starigis du: Jozefon, nomatan <span class="nomo" lang="und" title="Ne-Esperanta nomo. Lingvo: nespecifita">Barsabas</span>, kies alnomo estis Justo, kaj Mattiason. <span class="m">24</span> Kaj preĝante, ili diris: Vi, ho Sinjoro, kiu konas la korojn de ĉiuj, elmontru, kiun el ĉi tiuj du Vi elektis, <span class="m">25</span> por ricevi la parton en ĉi tiu servado kaj apostoleco, de kiu <span class="nomo" lang="und" title="Ne-Esperanta nomo. Lingvo: nespecifita">Judas</span> forfalis, por iri al sia propra loko. <span class="m">26</span> Kaj ili lotis pri tio, kaj la loto falis por <span class="nomo" lang="und" title="Ne-Esperanta nomo. Lingvo: nespecifita">Mattias</span>; kaj li estis alkalkulita al la dek unu apostoloj.</p>

 </div>

 <div class="chapitro"> <h4>2</h4> <p id="az727"><span class="m">1</span> Kaj kiam venis la Pentekosta tago, ili ĉiuj estis unuanime en unu loko. <span class="m">2</span> Kaj subite venis el la ĉielo sono kvazaŭ blovego de forta vento, kaj ĝi plenigis la tutan domon, kie ili sidis. <span class="m">3</span> Kaj al ili aperis disirantaj langoj kvazaŭ el fajro, kaj sidiĝis sur ĉiun el ili. <span class="m">4</span> Kaj ĉiuj pleniĝis de la Sankta Spirito, kaj komencis paroli aliajn lingvojn, kiel la Spirito donis al ili parolpovon.</p>

 <p id="az728"><span class="m">5</span> Kaj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> tiam loĝis piaj Judoj el ĉiu nacio sub la ĉielo. <span class="m">6</span> Kaj kiam aŭdiĝis tiu sono, la homamaso kunvenis kaj miregis, ĉar ĉiu aparte aŭdis ilin paroli per lia propra dialekto. <span class="m">7</span> Kaj ĉiuj konfuziĝis kaj miris, dirante unu al alia: Rigardu! ĉu ne estas Galileanoj ĉiuj tiuj parolantoj? <span class="m">8</span> Kiel do ni aŭdas ĉiu en sia dialekto, en kiu ni naskiĝis? <span class="m">9</span> Partoj kaj Medoj kaj Elamanoj, kaj loĝantoj en Mezopotamio, Judujo, Kapadokio, Ponto kaj Azio, <span class="m">10</span> Frigio kaj Pamfilio, Egiptujo kaj la partoj de Libio apud Kireno, kaj pasloĝantaj Romanoj, Judoj kaj prozelitoj, <span class="m">11</span> Kretanoj kaj Araboj — ni aŭdas ilin paroli en niaj lingvoj la mirindaĵojn de Dio. <span class="m">12</span> Kaj ĉiuj konfuziĝis kaj embarasiĝis, dirante unu al alia: Kion ĉi tio signifas? <span class="m">13</span> Sed aliaj moke diris: Ili estas plenaj de mosto.</p>

 <p id="az729"><span class="m">14</span> Sed Petro, stariĝinte kun la dek unu, levis sian voĉon kaj parolis al ili, dirante: Ho Judoj kaj ĉiuj loĝantaj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ĉi tio estu al vi sciata, kaj aŭskultu miajn vortojn. <span class="m">15</span> Ĉar ĉi tiuj ne estas ebriaj, kiel vi supozas, ĉar estas la tria horo de la tago; <span class="m">16</span> sed jen tio, kio estis dirita per la profeto <span class="nomo" lang="und" title="Ne-Esperanta nomo. Lingvo: nespecifita">Joel</span>:</p>

 <p id="az730"><span class="m">17</span> Kaj en la lasta tempo, diras Dio,<br> Mi elverŝos Mian spiriton sur ĉiun karnon;<br> Kaj viaj filoj kaj viaj filinoj profetos,<br> Kaj viaj junuloj havos viziojn,<br> Kaj viaj maljunuloj havos sonĝojn;<br> <span class="m">18</span> Kaj eĉ sur Miajn sklavojn kaj Miajn sklavinojn en tiu tempo<br> Mi elverŝos Mian spiriton,<br> Kaj ili profetos.<br> <span class="m">19</span> Kaj Mi donos miraklojn en la ĉielo supre,<br> Kaj signojn sur la tero malsupre:<br> Sangon, fajron, kaj vaporon de fumo;<br> <span class="m">20</span> La suno fariĝos malluma,<br> Kaj la luno fariĝos sanga,<br> Antaŭ ol venos la granda kaj majesta tago de la Eternulo;<br> <span class="m">21</span> Kaj ĉiu, kiu vokos la nomon de la Eternulo, saviĝos.</p>

 <p id="az745"><span class="m">22</span> Izraelidoj, aŭskultu la jenajn vortojn: Jesuon, la Nazaretanon, viron de Dio, elmontritan al vi per potencaĵoj kaj mirakloj kaj signoj, kiujn Dio faris per li meze de vi, kiel vi mem scias, <span class="m">23</span> lin, laŭ la difinita intenco kaj antaŭscio de Dio transdonitan, vi per la manoj de senleĝuloj krucumis kaj mortigis; <span class="m">24</span> lin Dio levis, malliginte la suferojn de morto, ĉar estis neeble, ke li estu tenata de ĝi. <span class="m">25</span> Ĉar <span class="nomo" lang="und" title="Ne-Esperanta nomo. Lingvo: nespecifita">David</span> diris pri li:</p>

 <p id="az746">Ĉiam mi vidis la Eternulon antaŭ mi,<br> Ĉar Li estas ĉe mia dekstra mano, por ke mi ne falu;<br> <span class="m">26</span> Tial ĝojis mia koro, raviĝis mia lango,<br> Eĉ mia karno ripozas en espero;<br> <span class="m">27</span> Ĉar Vi ne lasos mian animon al <span class="nomo" lang="und" title="Ne-Esperanta nomo. Lingvo: nespecifita">Ŝeol</span>,<br> Vi ne permesos, ke Via sanktulo forputru.<br> <span class="m">28</span> Vi konigis al mi la vojojn de la vivo,<br> Vi plenigos min per ĝojo antaŭ Vi.</p>

 <p id="az754"><span class="m">29</span> Fratoj, mi povas libere paroli al vi pri la patriarko <span class="nomo" lang="und" title="Ne-Esperanta nomo. Lingvo: nespecifita">David</span>, ke li mortis kaj estis enterigita, kaj lia tombo estas ĉe ni ĝis la nuna tago. <span class="m">30</span> Estante do profeto, kaj sciante, ke Dio ĵuris al li per ĵuro, sidigi sur lia trono iun el la frukto de liaj lumboj, <span class="m">31</span> li, antaŭvidante, parolis pri la relevo de la Kristo, ke li ne estos lasita al <span class="nomo" lang="und" title="Ne-Esperanta nomo. Lingvo: nespecifita">Ŝeol</span>, kaj lia karno ne forputros. <span class="m">32</span> Ĉi tiun Jesuon relevis Dio, pri kio ni ĉiuj estas atestantoj. <span class="m">33</span> Levite do ĝis dekstre de Dio, kaj ricevinte de la Patro la promeson de la Sankta Spirito, li elverŝis tion, kion vi vidas kaj aŭdas. <span class="m">34</span> Ĉar <span class="nomo" lang="und" title="Ne-Esperanta nomo. Lingvo: nespecifita">David</span> ne supreniris en la ĉielojn; sed li mem diris:</p>

 <p id="az755">La Eternulo diris al mia Sinjoro: Sidu dekstre de Mi,<br> <span class="m">35</span> Ĝis Mi faros viajn malamikojn benketo por viaj piedoj.</p>

 <p id="az757"><span class="m">36</span> Kun certeco do sciu la tuta domo de <span class="nomo" lang="und" title="Ne-Esperanta nomo. Lingvo: nespecifita">Izrael</span>, ke tiun Jesuon, kiun vi krucumis, Dio faris Sinjoro kaj Kristo.</p>

 <p id="az758"><span class="m">37</span> Kaj aŭdinte tion, ili estis pikitaj en la koro, kaj diris al Petro kaj la aliaj apostoloj: Kion ni faru, fratoj? <span class="m">38</span> Kaj Petro diris al ili: Ekpentu, kaj baptiĝu ĉiu el vi en la nomo de Jesuo Kristo por forigo de pekoj, kaj vi ricevos la donacon de la Sankta Spirito. <span class="m">39</span> Ĉar la promeso estas por vi kaj por viaj infanoj, kaj por ĉiuj ĝis malproksime, kiujn alvokos la Eternulo, nia Dio. <span class="m">40</span> Kaj per multaj aliaj paroloj li atestis kaj alvokis ilin, dirante: Savu vin el ĉi tiu perversa generacio. <span class="m">41</span> Tiuj do, kiuj akceptis lian parolon, baptiĝis, kaj en tiu tago aldoniĝis ĉirkaŭ tri mil animoj. <span class="m">42</span> Kaj ili persistis en la instruo de la apostoloj kaj en la kunuleco, en la dispecigo de pano kaj en preĝoj.</p>

 <p id="az759"><span class="m">43</span> Kaj ĉiu animo havis timon, kaj multaj mirakloj kaj signoj fariĝis per la apostoloj. <span class="m">44</span> Kaj ĉiuj kredantoj estis kune, kaj havis ĉion komuna; <span class="m">45</span> kaj ili vendis siajn havojn kaj posedaĵojn, kaj dividis ilin al ĉiuj laŭ ĉies aparta bezono. <span class="m">46</span> Kaj ĉiutage, vizitadante unuanime la templon, kaj dispecigante panon dome, ili prenis sian nutraĵon kun ĝojo kaj unueco de koro, <span class="m">47</span> laŭdante Dion kaj havante favoron ĉe la tuta popolo. Kaj la Sinjoro aldonis ĉiutage al la eklezio la savatojn.</p>

 </div>

 <div class="chapitro"> <h4>3</h4> <p id="az760"><span class="m">1</span> Kaj Petro kaj Johano estis suprenirantaj en la templon je la horo de preĝado, la naŭa. <span class="m">2</span> Kaj unu viro, lama de la patrina ventro, estis portata; oni lin metis ĉiutage apud tiu pordego de la templo, kiu estas nomata La Bela, por ke li petu pri almozoj la enirantojn en la templon; <span class="m">3</span> tiu, vidante Petron kaj Johanon enirontajn en la templon, petis almozon. <span class="m">4</span> Kaj Petro, fikse rigardante lin, kun Johano, diris: Rigardu nin. <span class="m">5</span> Kaj li atentis ilin, atendante ricevi ion de ili. <span class="m">6</span> Kaj Petro diris: Nek arĝentaĵon nek oraĵon mi havas, sed kion mi havas, tion mi donas al vi. En la nomo de Jesuo Kristo, la Nazaretano, piediru. <span class="m">7</span> Kaj li prenis lin per la dekstra mano kaj lin levis; kaj tuj liaj plandoj kaj liaj maleolostoj fortiĝis. <span class="m">8</span> Kaj li suprensalte stariĝis, kaj piediris; kaj li eniris kun ili en la templon, piedirante kaj saltante, kaj laŭdante Dion. <span class="m">9</span> Kaj la tuta popolo vidis lin piedirantan kaj laŭdantan Dion; <span class="m">10</span> kaj ili rekonis lin, ke li estas tiu, kiu sidis por almozo apud la Bela Pordego de la templo, kaj ili pleniĝis de mirego kaj konfuziĝo pri tio, kio okazis al li.</p>

 <p id="az761"><span class="m">11</span> Kaj dum li tenis Petron kaj Johanon, la tuta popolo kunkuris al ili en la portiko nomata Salomona, miregante. <span class="m">12</span> Kaj Petro, vidante tion, respondis al la popolo: Izraelidoj, kial vi miras pri ĉi tio? kaj kial vi fikse rigardas nin, kvazaŭ per propra potenco aŭ pieco ni igis lin piediri? <span class="m">13</span> La Dio de <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj de <span class="nomo" lang="und" title="Ne-Esperanta nomo. Lingvo: nespecifita">Isaak</span> kaj de <span class="nomo" lang="und" title="Ne-Esperanta nomo. Lingvo: nespecifita">Jakob</span>, la Dio de niaj patroj, gloris Sian Servanton Jesuo, kiun vi transdonis, kaj malkonfesis antaŭ la vizaĝo de Pilato, kiam ĉi tiu decidis liberigi lin. <span class="m">14</span> Sed vi malkonfesis la Sanktulon kaj Justulon, kaj petis, ke mortiginto estu donita al vi, <span class="m">15</span> kaj mortigis la Estron de la vivo, kiun Dio relevis el la mortintoj, pri kio ni estas atestantoj. <span class="m">16</span> Kaj lia nomo, per fido en lia nomo, fortigis ĉi tiun, kiun vi vidas kaj konas; kaj la fido, kiu estas per li, donis al li ĉi tiun plensanecon antaŭ vi ĉiuj. <span class="m">17</span> Kaj nun, fratoj, mi scias, ke vi agis de nescio, kiel ankaŭ viaj regantoj. <span class="m">18</span> Sed tiel Dio plenumis tion, kion Li antaŭanoncis per la buŝo de ĉiuj profetoj, ke Lia Kristo suferos. <span class="m">19</span> Pentu do, kaj konvertiĝu, por ke viaj pekoj estu forviŝitaj, por ke venu tempoj de refreŝiĝo de la vizaĝo de la Eternulo, <span class="m">20</span> kaj por ke Li sendu la por vi difinitan Kriston, Jesuon, <span class="m">21</span> kiun la ĉielo devas ricevi ĝis la tempoj de restarigo de ĉio, pri kiuj parolis Dio per la buŝo de Siaj sanktaj profetoj jam de antikva tempo. <span class="m">22</span> Ĉar Moseo diris: Profeton el viaj fratoj, similan al mi, starigos por vi la Eternulo, via Dio; lin aŭskultu pri ĉio ajn, kion li al vi parolos. <span class="m">23</span> Kaj ĉiu animo, kiu ne aŭskultos tiun profeton, ekstermiĝos el la popolo. <span class="m">24</span> Kaj ĉiuj profetoj de post <span class="nomo" lang="und" title="Ne-Esperanta nomo. Lingvo: nespecifita">Samuel</span> kaj liaj posteuloj, kiuj parolis, antaŭanoncis ankaŭ tiujn tagojn. <span class="m">25</span> Vi estas la filoj de la profetoj, kaj de la interligo, kiun Dio faris kun viaj patroj, dirante al <span class="nomo" lang="und" title="Ne-Esperanta nomo. Lingvo: nespecifita">Abraham</span>: Kaj beniĝos per via idaro ĉiuj gentoj de la tero. <span class="m">26</span> Al vi unue Dio, relevinte Sian Servanton, sendis lin, por vin beni, deturnante ĉiun el vi for de liaj pekoj.</p>

 </div>

 <div class="chapitro"> <h4>4</h4> <p id="az762"><span class="m">1</span> Kaj dum ili parolis al la popolo, venis sur ilin la ĉefpastroj, la kapitano de la templo, kaj la Sadukeoj, <span class="m">2</span> ĉagrenate, ke ili instruas la popolon kaj proklamas per Jesuo la releviĝon el la mortintoj. <span class="m">3</span> Kaj ili metis sur ilin la manojn, kaj metis ilin en gardejon ĝis la sekvanta tago; ĉar estis jam vespero. <span class="m">4</span> Tamen multaj el tiuj, kiuj aŭdis la vorton, kredis; kaj la nombro de la viroj estis proksimume kvin mil.</p>

 <p id="az763"><span class="m">5</span> Kaj en la sekvanta tago kunvenis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> la regantoj kaj pliaĝuloj kaj skribistoj <span class="m">6</span> kaj <span class="nomo" lang="und" title="Ne-Esperanta nomo. Lingvo: nespecifita">Anas</span>, la ĉefpastro, kaj <span class="nomo" lang="und" title="Ne-Esperanta nomo. Lingvo: nespecifita">Kajafas</span> kaj Johano kaj Aleksandro, kaj ĉiuj, kiuj estis de la ĉefpastra parencaro. <span class="m">7</span> Kaj stariginte ilin en la mezo, tiuj demandis: Per kia potenco aŭ per kia nomo vi faris tion? <span class="m">8</span> Tiam Petro, plenigite de la Sankta Spirito, diris al ili: Regantoj de la popolo kaj pliaĝuloj, <span class="m">9</span> se ni hodiaŭ estas eldemandataj pri la bonfaro al la senfortulo, per kio li resaniĝis, <span class="m">10</span> estu sciate al vi ĉiuj kaj al la tuta popolo Izraela, ke en la nomo de Jesuo Kristo, la Nazaretano, kiun vi krucumis, kiun Dio levis el la mortintoj, ĉi tiu staras sana antaŭ vi. <span class="m">11</span> Tiu estas la ŝtono, kiun vi konstruantoj malŝatis, kaj kiu fariĝis ŝtono bazangula. <span class="m">12</span> Kaj en neniu alia estas savo; ĉar ne estas sub la ĉielo alia nomo, donita inter homoj, per kiu ni devas esti savitaj.</p>

 <p id="az764"><span class="m">13</span> Sed kiam ili rimarkis la kuraĝon de Petro kaj Johano, kaj komprenis, ke ili estas malkleruloj kaj nesciuloj, ili miris, kaj rekonis ilin, ke ili estis kun Jesuo. <span class="m">14</span> Kaj vidante la resanigiton starantan apud tiuj, ili ne havis, kion kontraŭdiri. <span class="m">15</span> Sed ordoninte ilin foriri el la sinedrio, ili interkonsiliĝis, <span class="m">16</span> dirante: Kion ni devas fari al ĉi tiuj homoj? ĉar estas videble por ĉiuj loĝantoj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ke rimarkinda signo fariĝis per ili, kaj nei ĝin ni ne povas. <span class="m">17</span> Sed por ke ĝi ne plu disvastiĝu inter la popolo, ni minacu ilin, ke ili de nun ne parolu al iu ajn en ĉi tiu nomo. <span class="m">18</span> Kaj ili vokis ilin, kaj ordonis al ili tute ne paroli nek instrui en la nomo de Jesuo. <span class="m">19</span> Sed Petro kaj Johano responde diris al ili: Ĉu estas juste antaŭ Dio aŭskulti vin prefere ol Dion, vi juĝu; <span class="m">20</span> ĉar ni ne povas ne paroli pri tio, kion ni vidis kaj aŭdis. <span class="m">21</span> Kaj ili, denove minacinte, liberigis ilin, trovinte nenion, pro kio ili povus ilin puni, pro la popolo; ĉar ĉiuj gloris Dion pro la faritaĵo. <span class="m">22</span> Ĉar estis pli ol kvardekjara la viro, sur kiu fariĝis ĉi tiu signo resaniga.</p>

 <p id="az765"><span class="m">23</span> Kaj liberigite, ili venis al siaj kunuloj kaj rakontis ĉion, kion la ĉefpastroj kaj pliaĝuloj diris al ili. <span class="m">24</span> Kaj aŭdinte, ili levis la voĉon al Dio unuanime, kaj diris: Ho Plejpotenculo, kiu faris la ĉielon kaj la teron kaj la maron, kaj ĉion, kio estas en ili, <span class="m">25</span> kaj kiu per la Sankta Spirito, per la buŝo de nia patro <span class="nomo" lang="und" title="Ne-Esperanta nomo. Lingvo: nespecifita">David</span>, Via servanto, diris:</p>

 <p id="az766">Kial tumultas popoloj,<br> Kaj gentoj pripensas vanaĵon?<br> <span class="m">26</span> Leviĝis la reĝoj de la tero,<br> Kaj la regantoj kolektiĝis kune,<br> Kontraŭ la Eternulo kaj kontraŭ Lia Sanktoleito;</p>

 <p id="az771"><span class="m">27</span> ĉar vere en ĉi tiu urbo kolektiĝis kontraŭ Via sankta Servanto Jesuo, kiun Vi sanktoleis, kune Herodo kaj Pontio Pilato kun la gentoj kaj la popoloj de <span class="nomo" lang="und" title="Ne-Esperanta nomo. Lingvo: nespecifita">Izrael</span>, <span class="m">28</span> por fari ĉion, kion Via mano kaj Via intenco antaŭdifinis. <span class="m">29</span> Kaj nun, ho Eternulo, rigardu iliajn minacojn; kaj donu al Viaj sklavoj paroli Vian vorton kun plena kuraĝo, <span class="m">30</span> dum Vi etendos Vian manon por sanigado, kaj signoj kaj mirakloj fariĝos per la nomo de Via sankta Servanto Jesuo. <span class="m">31</span> Kaj post ilia preĝado skuiĝis la loko, en kiu ili kolektiĝis; kaj ili ĉiuj pleniĝis de la Sankta Spirito, kaj parolis kuraĝe la vorton de Dio.</p>

 <p id="az772"><span class="m">32</span> Kaj la anaro de la kredantoj estis unukora kaj unuanima, kaj neniu diris, ke io el lia havaĵo estas propra al li; sed ĉe ili ĉio estis komuna. <span class="m">33</span> Kaj kun granda potenco la apostoloj atestis pri la releviĝo de la Sinjoro Jesuo; kaj granda graco estis sur ĉiuj. <span class="m">34</span> Inter ili neniu havis mankon, ĉar ĉiuj posedantoj de bienoj aŭ domoj vendis ilin, kaj alportis la prezon de la venditaĵoj <span class="m">35</span> kaj metis ĝin antaŭ la piedoj de la apostoloj; kaj estis disdonate al ĉiu laŭ ĉies aparta bezono.</p>

 <p id="az773"><span class="m">36</span> Kaj <span class="nomo" lang="und" title="Ne-Esperanta nomo. Lingvo: nespecifita">Jozef</span>, kiu de la apostoloj estis alnomita <span class="nomo" lang="und" title="Ne-Esperanta nomo. Lingvo: nespecifita">Barnabas</span> (tio estas, Filo de Konsolo), Levido, Kiprano laŭ sia naskiĝo, <span class="m">37</span> posedante kampon, vendis ĝin, kaj alportis la prezon kaj metis ĝin antaŭ la piedoj de la apostoloj.</p>

 </div>

 <div class="chapitro"> <h4>5</h4> <p id="az774"><span class="m">1</span> Sed unu viro, nomata <span class="nomo" lang="und" title="Ne-Esperanta nomo. Lingvo: nespecifita">Ananias</span>, kun sia edzino <span class="nomo" lang="und" title="Ne-Esperanta nomo. Lingvo: nespecifita">Sapfira</span> vendis posedaĵon, <span class="m">2</span> kaj retenis iom el la prezo, kun la konsento de sia edzino, kaj iun parton alportis kaj metis antaŭ la piedoj de la apostoloj. <span class="m">3</span> Sed Petro diris: <span class="nomo" lang="und" title="Ne-Esperanta nomo. Lingvo: nespecifita">Ananias</span>, kial Satano plenigis vian koron tiel, ke vi mensogas al la Sankta Spirito kaj retenas iom el la prezo de la bieno? <span class="m">4</span> Dum ĝi restis, ĉu ĝi ne estis via? kaj post la vendo, ĉu ĝi ne estis en via rajto? Kial do ĉi tiun faron vi celis en via koro? vi mensogis ne al homoj, sed al Dio. <span class="m">5</span> Kaj aŭdante ĉi tiujn vortojn, <span class="nomo" lang="und" title="Ne-Esperanta nomo. Lingvo: nespecifita">Ananias</span> falis kaj senspiriĝis; kaj granda timo venis sur ĉiujn aŭdantojn. <span class="m">6</span> Kaj la junuloj leviĝis, kaj lin ĉirkaŭvindis, kaj forportis kaj enterigis.</p>

 <p id="az775"><span class="m">7</span> Kaj post paso de ĉirkaŭ tri horoj eniris lia edzino, ne sciante, kio okazis. <span class="m">8</span> Kaj Petro ŝin demandis: Diru al mi, ĉu por tiom vi vendis la bienon? Kaj ŝi respondis: Jes, por tiom. <span class="m">9</span> Kaj Petro respondis al ŝi: Kial estis interkonsento inter vi, por inciti la Spiriton de la Eternulo? jen la piedoj de tiuj, kiuj enterigis vian edzon, estas apud la pordo, kaj ili vin forportos. <span class="m">10</span> Kaj ŝi tuj falis apud liaj piedoj kaj senspiriĝis; kaj la junuloj eniris, kaj trovis ŝin mortinta, kaj ŝin forportis kaj enterigis apud ŝia edzo. <span class="m">11</span> Kaj granda timo venis sur la tutan eklezion kaj sur ĉiujn aŭdantajn pri tio.</p>

 <p id="az776"><span class="m">12</span> Kaj per la manoj de la apostoloj estis faritaj multaj signoj kaj mirindaĵoj meze de la popolo; kaj ili ĉiuj estis unuanime en la portiko Salomona. <span class="m">13</span> Sed el la ceteraj neniu kuraĝis aliĝi al ili; tamen la popolo gloris ilin; <span class="m">14</span> kaj kredantoj pligrandnombre aldoniĝis al la Sinjoro, amasoj da viroj kaj virinoj; <span class="m">15</span> tiel, ke oni elportis la malsanulojn sur la stratojn kaj kuŝigis ilin sur litoj kaj kanapoj, por ke ĉe la preterpaso de Petro, almenaŭ lia ombro ombru iun el ili. <span class="m">16</span> Kunvenis ankaŭ en Jerusalemon la amaso el la ĉirkaŭaj urboj, portante malsanulojn kaj la turmentatajn de malpuraj spiritoj, kaj ĉiuj estis sanigitaj.</p>

 <p id="az777"><span class="m">17</span> Sed stariĝis la ĉefpastro, kaj ĉiuj, kiuj estis kun li (tio estas la sekto de la Sadukeoj), kaj ili pleniĝis de ĵaluzo, <span class="m">18</span> kaj ĵetis manojn sur la apostolojn, kaj metis ilin en la publikan gardejon. <span class="m">19</span> Sed anĝelo de la Eternulo nokte malfermis la pordojn de la karcero, kaj elkondukis ilin, kaj diris: <span class="m">20</span> Iru, kaj staru kaj parolu en la templo al la popolo ĉiujn vortojn pri ĉi tiu Vivo. <span class="m">21</span> Kaj tion aŭdinte, ili eniris ĉe la tagiĝo en la templon kaj ekinstruis. Sed venis la ĉefpastro, kaj tiuj, kiuj estis kun li, kaj kunvokis la sinedrion kaj la tutan senaton de la Izraelidoj, kaj sendis al la malliberejo, por ilin venigi. <span class="m">22</span> Sed la oficistoj venis, kaj ne trovis ilin en la karcero, kaj ili revenis kaj rakontis, <span class="m">23</span> dirante: Ni ja trovis la malliberejon ŝlosita tute fortike, kaj la gardistojn starantaj antaŭ la pordoj; sed malferminte, ni trovis interne neniun. <span class="m">24</span> Kiam do la kapitano de la templo kaj la ĉefpastroj aŭdis ĉi tiujn vortojn, ili embarasiĝis pri ili, kio fariĝos el tiu afero. <span class="m">25</span> Tiam iu venis, kaj sciigis al ili: Jen la viroj, kiujn vi metis en la karceron, estas en la templo, kaj staras kaj instruas la popolon. <span class="m">26</span> Tiam foriris la kapitano kun la oficistoj, kaj alkondukis ilin sen perforto; ĉar ili timis la popolon, por ke ili ne estu priĵetitaj per ŝtonoj. <span class="m">27</span> Kaj oni alkondukis ilin kaj starigis ilin antaŭ la sinedrio. Kaj la ĉefpastro ilin demandis, <span class="m">28</span> dirante: Ni severe ordonis al vi, ke vi ne instruu en ĉi tiu nomo; kaj jen vi plenigis Jerusalemon per via instruado, kaj intencas survenigi sur nin la sangon de tiu homo. <span class="m">29</span> Tiam Petro kaj la apostoloj responde diris: Oni devas obei Dion prefere ol homojn. <span class="m">30</span> La Dio de niaj patroj levis Jesuon, kiun vi pereigis, pendigante lin sur lignaĵo. <span class="m">31</span> Lin altigis Dio per Sia dekstra mano, por esti Estro kaj Savanto, por doni al <span class="nomo" lang="und" title="Ne-Esperanta nomo. Lingvo: nespecifita">Izrael</span> penton kaj pardonadon de pekoj. <span class="m">32</span> Kaj ni estas atestantoj de ĉi tiuj vortoj, kiel ankaŭ estas la Sankta Spirito, kiun Dio donis al tiuj, kiuj Lin obeas.</p>

 <p id="az778"><span class="m">33</span> Kaj ili, aŭdinte tion, estis pikitaj en la koro, kaj ili konsiliĝis, por pereigi ilin. <span class="m">34</span> Sed unu Fariseo, nomata <span class="nomo" lang="und" title="Ne-Esperanta nomo. Lingvo: nespecifita">Gamaliel</span>, leĝinstruisto honorata ĉe la tuta popolo, ekstaris en la sinedrio, kaj ordonis, ke oni eksteren forigu la homojn por kelka tempo. <span class="m">35</span> Kaj li diris al ili: Izraelidoj, estu singardaj rilate al ĉi tiuj homoj pri tio, kion vi celas fari. <span class="m">36</span> Ĉar antaŭ ĉi tiuj tagoj leviĝis Teŭdas, dirante, ke li estas ia persono; kaj al li aliĝis nombro da viroj, ĉirkaŭ kvarcent; kaj li pereis; kaj ĉiuj, kiuj lin obeis, dispeliĝis kaj nuliĝis. <span class="m">37</span> Post tiu leviĝis <span class="nomo" lang="und" title="Ne-Esperanta nomo. Lingvo: nespecifita">Judas</span>, Galileano, en la tagoj de la registrado, kaj fortiris post si homojn; li ankaŭ pereis, kaj ĉiuj, kiuj lin obeis, dispeliĝis. <span class="m">38</span> Kaj nun mi diras al vi: Detenu vin de ĉi tiuj homoj, kaj lasu ilin; ĉar, se ĉi tiu intenco aŭ ĉi tiu laboro estas de homoj, ĝi renversiĝos; <span class="m">39</span> sed se ĝi estas de Dio, vi ilin ne povos renversi; aŭ eble iel vi troviĝos batalantaj kontraŭ Dio. <span class="m">40</span> Kaj ili konsentis kun li; kaj alvokinte la apostolojn kaj batinte ilin, ili ordonis, ke ili ne parolu en la nomo de Jesuo, kaj liberigis ilin. <span class="m">41</span> Sed ili foriris de antaŭ la sinedrio, ĝojante, ke ili estis juĝitaj indaj suferi malhonoron pro la Nomo. <span class="m">42</span> Kaj ĉiutage en la templo kaj dome ili ne ĉesis instrui kaj prediki Jesuon, la Kriston.</p>

 </div>

 <div class="chapitro"> <h4>6</h4> <p id="az779"><span class="m">1</span> Kaj en tiuj tagoj, kiam la nombro de la disĉiploj multiĝis, fariĝis murmurado de la Grekaj Judoj kontraŭ la Hebreaj pro tio, ke iliaj vidvinoj estas preterlasataj en la ĉiutaga servado. <span class="m">2</span> Kaj la dek du, alvokinte la amason de la disĉiploj, diris: Ne estas dezirinde, ke ni forlasu la vorton de Dio, por servi ĉe tabloj. <span class="m">3</span> Tial elserĉu, fratoj, el inter vi sep homojn, bone atestatajn, plenajn de la Spirito kaj de saĝo, kiujn ni difinos por tiu afero. <span class="m">4</span> Sed ni persistos en preĝado kaj la servado de la Vorto. <span class="m">5</span> Kaj tiu diro plaĉis al la tuta amaso; kaj ili elektis Stefanon, viron plenan de fido kaj de la Sankta Spirito, kaj Filipon kaj Proĥoron kaj Nikanoron kaj Timonon kaj Parmenason, kaj Nikolaon, prozeliton el <span class="nomo" lang="und" title="Ne-Esperanta nomo. Lingvo: nespecifita">Antioĥia</span>; <span class="m">6</span> tiujn ili starigis antaŭ la apostoloj; kaj ĉi tiuj, preĝinte, metis sur ilin la manojn.</p>

 <p id="az780"><span class="m">7</span> Kaj la vorto de Dio kreskis, kaj la nombro de la disĉiploj multiĝis treege en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj granda aro el la pastroj obeis al la fido.</p>

 <p id="az781"><span class="m">8</span> Kaj Stefano, plena de graco kaj potenco, faris grandajn mirindaĵojn kaj signojn inter la popolo. <span class="m">9</span> Sed stariĝis iuj el la sinagogo nomata la Sinagogo de la Liberigitoj, kaj el la Kirenanoj kaj el la Aleksandrianoj kaj el la homoj el Kilikio kaj Azio; kaj ili diskutis kun Stefano. <span class="m">10</span> Kaj ili ne povis rezisti al la saĝeco kaj la Spirito, per kiu li parolis. <span class="m">11</span> Tiam ili subinstigis virojn, kiuj diris: Ni aŭdis lin paroli blasfemajn vortojn kontraŭ Moseo kaj kontraŭ Dio. <span class="m">12</span> Kaj ili incitis la popolon kaj la pliaĝulojn kaj la skribistojn, kaj venis sur lin kaj kaptis lin, kaj kondukis lin al la sinedrio, <span class="m">13</span> kaj starigis mensogajn atestantojn, kiuj diris: Ĉi tiu homo ne ĉesas paroli vortojn kontraŭ ĉi tiu sankta loko kaj la leĝo; <span class="m">14</span> ĉar ni aŭdis lin diri, ke ĉi tiu Jesuo, la Nazaretano, detruos ĉi tiun lokon, kaj ŝanĝos la kutimojn, kiujn Moseo transdonis al ni. <span class="m">15</span> Kaj ĉiuj, kiuj sidis en la sinedrio, fikse rigardante lin, vidis lian vizaĝon kvazaŭ vizaĝon de anĝelo.</p>

 </div>

 <div class="chapitro"> <h4>7</h4> <p id="az782"><span class="m">1</span> Tiam diris la ĉefpastro: Ĉu ĉi tiuj aferoj estas tiel? <span class="m">2</span> Kaj tiu diris:</p>

 <p id="az783">Fratoj kaj patroj, aŭskultu. La Dio de gloro aperis al nia patro <span class="nomo" lang="und" title="Ne-Esperanta nomo. Lingvo: nespecifita">Abraham</span>, kiam li estis en Mezopotamio, antaŭ ol li loĝis en Ĥaran, <span class="m">3</span> kaj diris al li: Iru el via lando kaj de via parencaro, kaj venu en tiun landon, kiun Mi montros al vi. <span class="m">4</span> Tiam li iris el la lando de la Ĥaldeoj, kaj loĝis en Ĥaran; kaj el tie, post la morto de lia patro, Li transloĝigis lin en ĉi tiun landon, kie vi nun loĝas; <span class="m">5</span> kaj Li donis al li nenian heredaĵon en ĝi, eĉ ne piedspacon, sed Li promesis doni ĝin al li por posedaĵo kaj al lia idaro post li, kiam li ankoraŭ ne havis infanon. <span class="m">6</span> Kaj Dio parolis jene: ke lia idaro loĝos en fremda lando, kaj ke oni sklavigos kaj turmentos ilin dum kvarcent jaroj. <span class="m">7</span> Kaj la popolon, ĉe kiu ili estos sklavoj, Mi juĝos, diris Dio; kaj poste ili eliros kaj faros servon al Mi sur ĉi tiu loko. <span class="m">8</span> Kaj Li donis al li la interligon de cirkumcido; kaj tiel <span class="nomo" lang="und" title="Ne-Esperanta nomo. Lingvo: nespecifita">Abraham</span> naskigis Isaakon kaj cirkumcidis lin en la oka tago, kaj <span class="nomo" lang="und" title="Ne-Esperanta nomo. Lingvo: nespecifita">Isaak</span> naskigis Jakobon, kaj <span class="nomo" lang="und" title="Ne-Esperanta nomo. Lingvo: nespecifita">Jakob</span> la dek du patriarkojn. <span class="m">9</span> Kaj la patriarkoj, enviante Jozefon, lin vendis en Egiptujon; kaj Dio estis kun li, <span class="m">10</span> kaj liberigis lin el ĉiuj liaj suferoj, kaj donis al li favoron kaj saĝecon antaŭ Faraono, reĝo de Egiptujo; kaj ĉi tiu estrigis lin super Egiptujo kaj super lia tuta domo. <span class="m">11</span> Kaj venis malsato sur la tutan landon Egiptujon kaj Kanaanon, kaj granda sufero; kaj niaj patroj ne trovis nutraĵon. <span class="m">12</span> Sed kiam <span class="nomo" lang="und" title="Ne-Esperanta nomo. Lingvo: nespecifita">Jakob</span> aŭdis, ke estas greno en Egiptujo, li sendis unue niajn patrojn. <span class="m">13</span> Kaj la duan fojon <span class="nomo" lang="und" title="Ne-Esperanta nomo. Lingvo: nespecifita">Jozef</span> rekonatiĝis al siaj fratoj, kaj la gento de <span class="nomo" lang="und" title="Ne-Esperanta nomo. Lingvo: nespecifita">Jozef</span> estis montrita al Faraono. <span class="m">14</span> Kaj <span class="nomo" lang="und" title="Ne-Esperanta nomo. Lingvo: nespecifita">Jozef</span> sendis, kaj alvokis sian patron <span class="nomo" lang="und" title="Ne-Esperanta nomo. Lingvo: nespecifita">Jakob</span>, kaj la tutan parencaron, sepdek kvin animojn. <span class="m">15</span> Kaj <span class="nomo" lang="und" title="Ne-Esperanta nomo. Lingvo: nespecifita">Jakob</span> venis en Egiptujon, kaj mortis li mem kaj niaj patroj; <span class="m">16</span> kaj ili estis transportitaj al <span class="nomo" lang="und" title="Ne-Esperanta nomo. Lingvo: nespecifita">Ŝeĥem</span> kaj metitaj en la tombon, kiun <span class="nomo" lang="und" title="Ne-Esperanta nomo. Lingvo: nespecifita">Abraham</span> aĉetis por prezo arĝenta de la filoj de <span class="nomo" lang="und" title="Ne-Esperanta nomo. Lingvo: nespecifita">Ĥamor</span> en <span class="nomo" lang="und" title="Ne-Esperanta nomo. Lingvo: nespecifita">Ŝeĥem</span>. <span class="m">17</span> Sed kiam alproksimiĝis la tempo de la promeso, kiun Dio ĵuris al <span class="nomo" lang="und" title="Ne-Esperanta nomo. Lingvo: nespecifita">Abraham</span>, la popolo diskreskis kaj multiĝis en Egiptujo, <span class="m">18</span> ĝis aperis alia reĝo, kiu ne konis Jozefon. <span class="m">19</span> Tiu agis ruze kontraŭ nia gento, kaj premis niajn patrojn tiel, ke ili elĵetis siajn infanojn, por ke ili ne vivadu. <span class="m">20</span> En tiu tempo Moseo naskiĝis, kaj estis eksterordinare bela; kaj li estis nutrata tri monatojn en la domo de sia patro; <span class="m">21</span> kaj kiam oni lin elĵetis, prenis lin la filino de Faraono kaj lin nutris kiel sian filon. <span class="m">22</span> Kaj Moseo estis instruita en la tuta saĝeco de la Egiptoj, kaj estis potenca per siaj vortoj kaj agoj. <span class="m">23</span> Sed kiam li jam havis la aĝon de kvardek jaroj, venis en lian koron la penso viziti siajn fratojn, la Izraelidojn. <span class="m">24</span> Kaj vidinte unu el ili suferi maljustecon, li defendis kaj venĝis la premiton, batante la Egipton; <span class="m">25</span> kaj li supozis, ke liaj fratoj komprenos, ke Dio per lia mano donas al ili savon, sed ili ne komprenis. <span class="m">26</span> Kaj en la sekvanta tago li aperis al ili, dum ili malpacis, kaj li deziris repacigi ilin, dirante: Ho viroj, vi estas fratoj; kial vi malbonfaras unu al alia? <span class="m">27</span> Sed la ofendanto de sia proksimulo forpuŝis lin, dirante: Kiu faris vin estro kaj juĝanto super ni? <span class="m">28</span> Ĉu vi celas mortigi min, kiel vi mortigis la Egipton hieraŭ? <span class="m">29</span> Kaj ĉe tiu parolo Moseo forkuris kaj ekloĝis en la lando Midjana, kie li naskigis du filojn. <span class="m">30</span> Kaj post paso de kvardek jaroj anĝelo aperis al li en la dezerto apud monto <span class="nomo" lang="und" title="Ne-Esperanta nomo. Lingvo: nespecifita">Sinaj</span>, en flama fajro en arbetaĵo. <span class="m">31</span> Kaj kiam Moseo ĝin vidis, li miris pri la fenomeno; kaj kiam li alproksimiĝis, por rigardi, venis al li voĉo de la Eternulo: <span class="m">32</span> Mi estas la Dio de viaj patroj, la Dio de <span class="nomo" lang="und" title="Ne-Esperanta nomo. Lingvo: nespecifita">Abraham</span>, kaj de <span class="nomo" lang="und" title="Ne-Esperanta nomo. Lingvo: nespecifita">Isaak</span>, kaj de <span class="nomo" lang="und" title="Ne-Esperanta nomo. Lingvo: nespecifita">Jakob</span>. Kaj Moseo tremis, kaj ne kuraĝis rigardi. <span class="m">33</span> Kaj la Eternulo diris al li: Deprenu la ŝuojn de viaj piedoj; ĉar la loko, sur kiu vi staras, estas tero sankta. <span class="m">34</span> Mi rigardis, kaj vidis la mizeron de Mia popolo, kiu estas en Egiptujo, kaj Mi aŭdis ĝian ĝemadon, kaj Mi malsupreniris, por savi ĝin; venu do, kaj Mi vin sendos en Egiptujon. <span class="m">35</span> Tiun Moseon, kiun ili malakceptis, dirante: Kiu faris vin estro kaj juĝanto? tiun Dio sendis, por esti estro kaj savanto, per la mano de la anĝelo, kiu aperis al li en la arbetaĵo. <span class="m">36</span> Tiu elkondukis ilin, farinte mirindaĵojn kaj signojn en Egiptujo, kaj en la Ruĝa Maro, kaj en la dezerto dum kvardek jaroj. <span class="m">37</span> Ĝi estis tiu Moseo, kiu diris al la Izraelidoj: Profeton el viaj fratoj, similan al mi, starigos por vi la Eternulo, via Dio. <span class="m">38</span> Li estis tiu, kiu estis en la komunumo en la dezerto kun la anĝelo, kiu parolis kun li sur la monto <span class="nomo" lang="und" title="Ne-Esperanta nomo. Lingvo: nespecifita">Sinaj</span>, kaj estis kun niaj patroj; kaj ricevis vivajn orakolojn, por doni al ni; <span class="m">39</span> al tiu niaj patroj ne volis esti obeemaj, sed forpuŝis lin, kaj returniĝis en sia koro al Egiptujo, <span class="m">40</span> dirante al <span class="nomo" lang="und" title="Ne-Esperanta nomo. Lingvo: nespecifita">Aaron</span>: Faru al ni diojn, kiuj irus antaŭ ni; ĉar pri tiu Moseo, kiu elkondukis nin el la lando Egipta, ni ne scias, kio okazis al li. <span class="m">41</span> Kaj ili faris bovidon en tiuj tagoj, kaj alportis oferon al la idolo, kaj ĝojis pri la faritaĵo de siaj manoj. <span class="m">42</span> Tiam Dio turniĝis, kaj lasis ilin servi al la armeo de la ĉielo, kiel estas skribite en la libro de la profetoj:</p>

 <p id="az784">Ĉu vi alportis al Mi buĉitajn bestojn kaj oferojn<br> Dum kvardek jaroj en la dezerto, ho domo de <span class="nomo" lang="und" title="Ne-Esperanta nomo. Lingvo: nespecifita">Izrael</span>?<br> <span class="m">43</span> Kaj vi portis la tabernaklon de <span class="nomo" lang="und" title="Ne-Esperanta nomo. Lingvo: nespecifita">Moleĥ</span><br> Kaj la stelon de la dio Refan,<br> La figuraĵojn, kiujn vi faris, por adorkliniĝi al ili;<br> Kaj Mi elpatrujigos vin preter Babelon.</p>

 <p id="az790"><span class="m">44</span> Kun niaj patroj en la dezerto estis la tabernaklo de atesto, kiel ordonis Tiu, kiu parolis al Moseo, ke li konstruu ĝin laŭ la modelo, kiun li vidis. <span class="m">45</span> Ĝin ankaŭ niaj patroj siavice enportis kun Josuo, kiam ili eniris en la posedaĵon de la nacioj, kiujn Dio forpuŝis antaŭ niaj patroj, ĝis la tagoj de <span class="nomo" lang="und" title="Ne-Esperanta nomo. Lingvo: nespecifita">David</span>; <span class="m">46</span> kiu trovis favoron antaŭ Dio, kaj petis trovi loĝejon por la Dio de <span class="nomo" lang="und" title="Ne-Esperanta nomo. Lingvo: nespecifita">Jakob</span>. <span class="m">47</span> Sed Salomono konstruis por Li domon. <span class="m">48</span> Tamen la Plejaltulo ne loĝas en manfaritaj temploj, kiel diris la profeto:</p>

 <p id="az791"><span class="m">49</span> La ĉielo estas Mia trono,<br> Kaj la tero estas Mia piedbenketo;<br> Kian domon vi konstruos por Mi? diras la Eternulo;<br> Kaj kia estas la loko por Mia ripozo?<br> <span class="m">50</span> Ĉu ne faris Mia mano ĉion tion?</p>

 <p id="az796"><span class="m">51</span> Vi malmolnukaj, vi necirkumciditaj je koro kaj oreloj, vi ĉiam rezistas al la Sankta Spirito; kiel viaj patroj, tiel ankaŭ vi. <span class="m">52</span> Kiun el la profetoj viaj patroj ne persekutis? kaj ili mortigis tiujn, kiuj antaŭmontris pri la alveno de la Justulo, de kiu vi nun fariĝis la perfidintoj kaj mortigintoj; <span class="m">53</span> vi, kiuj ricevis la leĝon, kiel anoncitan per anĝeloj, sed ĝin ne observis.</p>

 <p id="az797"><span class="m">54</span> Kaj aŭdante tion, ili koleriĝis en la koro, kaj grincigis kontraŭ li siajn dentojn. <span class="m">55</span> Sed li, plena de la Sankta Spirito, rigardis fikse al la ĉielo, kaj vidis la gloron de Dio, kaj Jesuon starantan dekstre de Dio, <span class="m">56</span> kaj diris: Jen mi vidas la ĉielon malfermitan kaj la Filon de homo starantan dekstre de Dio. <span class="m">57</span> Sed ili ekkriis per laŭta voĉo, kaj fermis siajn orelojn, kaj kuregis sur lin unuanime, <span class="m">58</span> kaj elpelis lin el la urbo, kaj ĵetis sur lin ŝtonojn; kaj la atestantoj demetis siajn vestojn apud la piedoj de junulo, nomata Saŭlo. <span class="m">59</span> Kaj ili ŝtonmortigis Stefanon, vokantan kaj dirantan: Jesuo, Sinjoro, akceptu mian spiriton. <span class="m">60</span> Kaj li genuiĝis, kaj kriis per laŭta voĉo: Sinjoro, ne metu sur ilin ĉi tiun pekon. Kaj tion dirinte, li endormiĝis.</p>

 </div>

 <div class="chapitro"> <h4>8</h4> <p id="az798"><span class="m">1</span> Kaj Saŭlo konsentis al lia mortigo.</p>

 <p id="az799">Kaj en tiu tago komenciĝis granda persekutado kontraŭ la eklezio, kiu estis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj ĉiuj estis dispelitaj tra la regionoj de Judujo kaj Samario, kun escepto de la apostolaro. <span class="m">2</span> Kaj piuloj enterigis Stefanon, kaj faris pri li grandan funebron. <span class="m">3</span> Sed Saŭlo atakis la eklezion, enirante en ĉiun domon, kaj li trenis virojn kaj virinojn, kaj transdonis ilin en malliberejon.</p>

 <p id="az800"><span class="m">4</span> Sed la dispelitoj trairis, predikante la vorton. <span class="m">5</span> Kaj Filipo, malsuprenirinte en la urbon Samario, proklamis al ili la Kriston. <span class="m">6</span> Kaj la homamaso unuanime atentis la parolojn de Filipo, kiam ili lin aŭdis kaj vidis la signojn, kiujn li faris. <span class="m">7</span> Ĉar el multaj el ili, kiuj havis malpurajn spiritojn, ĉi tiuj elvenis, kriante per laŭta voĉo; kaj multaj paralizuloj kaj lamuloj resaniĝis. <span class="m">8</span> Kaj estis granda ĝojo en tiu urbo.</p>

 <p id="az801"><span class="m">9</span> Sed unu viro, nome <span class="nomo" lang="und" title="Ne-Esperanta nomo. Lingvo: nespecifita">Simon</span>, jam antaŭe faradis magion en la urbo kaj sorĉadis la popolon de Samario, dirante, ke li estas iu granda; <span class="m">10</span> al li atentadis ili ĉiuj, de la malgrandaj ĝis la grandaj, dirante: Ĉi tiu homo estas la granda potenco de Dio. <span class="m">11</span> Kaj ili atentadis lin, ĉar li jam de longe sorĉis ilin per magiaĵoj. <span class="m">12</span> Sed kiam ili kredis al Filipo, predikanta la evangelion pri la regno de Dio kaj la nomo de Jesuo Kristo, ili baptiĝis, viroj kaj virinoj. <span class="m">13</span> Kaj <span class="nomo" lang="und" title="Ne-Esperanta nomo. Lingvo: nespecifita">Simon</span> mem ankaŭ kredis; kaj kiam li baptiĝis, li forte aliĝis al Filipo, kaj vidante signojn kaj grandajn miraklojn farataj, li konfuziĝis.</p>

 <p id="az802"><span class="m">14</span> Kaj la apostoloj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, aŭdinte, ke Samario akceptis la vorton de Dio, sendis al ili Petron kaj Johanon; <span class="m">15</span> kiuj, alveninte, preĝis por ili, ke ili ricevu la Sanktan Spiriton, <span class="m">16</span> ĉar ankoraŭ sur neniun el ili li falis; ili nur baptiĝis en la nomon de la Sinjoro Jesuo. <span class="m">17</span> Tiam ili metis la manojn sur ilin, kaj ili ricevis la Sanktan Spiriton. <span class="m">18</span> Kaj kiam <span class="nomo" lang="und" title="Ne-Esperanta nomo. Lingvo: nespecifita">Simon</span> vidis, ke la Sankta Spirito estis donata per la surmetado de la manoj de la apostoloj, li proponis al ili monon, <span class="m">19</span> kaj diris: Donu ankaŭ al mi ĉi tiun rajton, por ke ĉiu ajn, sur kiun mi metos la manojn, ricevu la Sanktan Spiriton. <span class="m">20</span> Sed Petro diris al li: Via arĝentaĵo iru kun vi en pereon, ĉar vi pensis ricevi per mono la donacon de Dio. <span class="m">21</span> Vi havas nek parton nek loton en tiu afero, ĉar via koro ne estas rekta antaŭ Dio. <span class="m">22</span> Pentu do pri tiu via malboneco, kaj preĝu al la Eternulo, se eble la penso de via koro estu pardonita al vi. <span class="m">23</span> Ĉar mi vidas, ke vi estas en la galo de maldolĉeco kaj en la kateno de maljusteco. <span class="m">24</span> Kaj <span class="nomo" lang="und" title="Ne-Esperanta nomo. Lingvo: nespecifita">Simon</span> responde diris: Preĝu vi al la Eternulo por mi, ke trafu min neniom el tio, pri kio vi parolis.</p>

 <p id="az803"><span class="m">25</span> Ili do, atestinte kaj parolinte la vorton de la Sinjoro, revenis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj predikis la evangelion al multaj vilaĝoj de la Samarianoj.</p>

 <p id="az804"><span class="m">26</span> Sed anĝelo de la Eternulo parolis al Filipo, dirante: Leviĝu, kaj iru suden ĝis la vojo, kiu kondukas de <span class="nomo" lang="und" title="Ne-Esperanta nomo. Lingvo: nespecifita">Jerusalem</span> al <span class="nomo" lang="und" title="Ne-Esperanta nomo. Lingvo: nespecifita">Gaza</span>; tio estas dezerto. <span class="m">27</span> Kaj li leviĝis, kaj ekiris; kaj jen viro, Etiopo, eŭnuko, potenculo sub Kandake, reĝino de la Etiopoj, kaj kiu estis super ŝia tuta trezoro, jam venis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, por adorkliniĝi; <span class="m">28</span> tiu vojaĝis returne, kaj, sidante en sia ĉaro, legis la profeton <span class="nomo" lang="und" title="Ne-Esperanta nomo. Lingvo: nespecifita">Jesaja</span>. <span class="m">29</span> Kaj la Spirito diris al Filipo: Aliru, kaj aliĝu al tiu ĉaro. <span class="m">30</span> Kaj Filipo alkuris, kaj aŭdis lin legi la profeton <span class="nomo" lang="und" title="Ne-Esperanta nomo. Lingvo: nespecifita">Jesaja</span>, kaj diris: Ĉu vi komprenas tion, kion vi legas? <span class="m">31</span> Kaj tiu diris: Kiel mi povas, se neniu min gvidas? Kaj li petis Filipon, ke li supreniru kaj sidiĝu kun li. <span class="m">32</span> La peco de la Skribo, kiun li legis, estis jena:</p>

 <p id="az805">Li estis kondukata kiel ŝafo al la buĉo;<br> Kaj kiel ŝafido muta antaŭ sia tondanto,<br> Li ne malfermis sian buŝon;<br> <span class="m">33</span> En lia humiliĝo lia juĝo estis deprenita;<br> Pri lia generacio kiu rakontos?<br> Ĉar lia vivo estas prenita for de la tero.</p>

 <p id="az811"><span class="m">34</span> Kaj la eŭnuko responde al Filipo diris: Mi petas vin, pri kiu parolis la profeto ĉi tion? ĉu pri si, aŭ pri iu alia? <span class="m">35</span> Kaj Filipo malfermis sian buŝon, kaj komencante de tiu Skribo, predikis al li Jesuon. <span class="m">36</span> Kaj dum ili iris sur la vojo, ili alvenis al iu akvo; kaj la eŭnuko diris: Jen estas akvo; kio malhelpas min baptiĝi? <span class="m">37</span> Kaj Filipo diris: Se vi kredas per via tuta koro, tio estas permesata. Kaj li respondis: Mi kredas, ke Jesuo Kristo estas la Filo de Dio. <span class="m">38</span> Kaj li ordonis, ke la ĉaro haltu, kaj ili ambaŭ malsupreniris en la akvon, Filipo kaj la eŭnuko; kaj li baptis lin. <span class="m">39</span> Kaj kiam ili supreniris el la akvo, la Spirito de la Eternulo forkaptis Filipon; kaj la eŭnuko ne plu lin vidis, kaj li iris sian vojon, ĝojante. <span class="m">40</span> Sed Filipo troviĝis en <span class="nomo" lang="und" title="Ne-Esperanta nomo. Lingvo: nespecifita">Aŝdod</span>; kaj trapasante, li predikis la evangelion en ĉiuj urboj, ĝis li alvenis en Cezarean.</p>

 </div>

 <div class="chapitro"> <h4>9</h4> <p id="az812"><span class="m">1</span> Kaj Saŭlo, ankoraŭ spirante minacojn kaj mortigon kontraŭ la disĉiploj de la Sinjoro, iris al la ĉefpastro, <span class="m">2</span> kaj petis de li leterojn al la sinagogoj en Damasko, por ke, se li eble trovos homojn, aliĝintajn al la Vojo, ĉu virojn aŭ virinojn, li alkonduku ilin katenitajn al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">3</span> Kaj dum li vojaĝis, li alproksimiĝis al Damasko; kaj subite ekbrilegis ĉirkaŭ li lumo el la ĉielo; <span class="m">4</span> kaj li falis sur la teron, kaj aŭdis voĉon dirantan al li: Saŭlo, Saŭlo, kial vi min persekutas? <span class="m">5</span> Kaj li diris: Kiu vi estas, ho Sinjoro? Kaj tiu diris: Mi estas Jesuo, kiun vi persekutas; <span class="m">6</span> sed leviĝu, kaj eniru en la urbon, kaj estos dirite al vi, kion vi devas fari. <span class="m">7</span> Kaj liaj kunvojaĝantoj staris mutaj, aŭdante la voĉon, sed vidante neniun. <span class="m">8</span> Kaj Saŭlo leviĝis de la tero; kaj kiam liaj okuloj malfermiĝis, li vidis nenion; kaj ili kondukis lin je la mano, kaj venigis lin en Damaskon. <span class="m">9</span> Kaj li estis sen vidpovo tri tagojn; kaj ne manĝis, nek trinkis.</p>

 <p id="az813"><span class="m">10</span> Kaj en Damasko estis unu disĉiplo nomata <span class="nomo" lang="und" title="Ne-Esperanta nomo. Lingvo: nespecifita">Ananias</span>; kaj la Sinjoro diris al li en vizio: <span class="nomo" lang="und" title="Ne-Esperanta nomo. Lingvo: nespecifita">Ananias</span>. Kaj li respondis: Jen mi, Sinjoro. <span class="m">11</span> Kaj la Sinjoro diris al li: Leviĝu, kaj iru sur la straton, kiun oni nomas Rekta, kaj serĉu en la domo de <span class="nomo" lang="und" title="Ne-Esperanta nomo. Lingvo: nespecifita">Judas</span> viron, nomatan Saŭlo, el Tarso; ĉar jen li preĝas; <span class="m">12</span> kaj li vidis viron, nomatan <span class="nomo" lang="und" title="Ne-Esperanta nomo. Lingvo: nespecifita">Ananias</span>, enirantan kaj metantan sur lin la manojn, por ke li ricevu vidpovon. <span class="m">13</span> Sed <span class="nomo" lang="und" title="Ne-Esperanta nomo. Lingvo: nespecifita">Ananias</span> respondis: Sinjoro, mi aŭdis de multaj pri ĉi tiu viro, kiom da malbono li faris kontraŭ viaj sanktuloj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; <span class="m">14</span> kaj ĉi tie li havas de la ĉefpastroj aŭtoritaton kateni ĉiujn, kiuj vokas vian nomon. <span class="m">15</span> Sed la Sinjoro diris al li: Ekiru, ĉar li estas elektita ilo por mi, por porti mian nomon antaŭ la nacianoj kaj la reĝoj kaj la Izraelidoj; <span class="m">16</span> ĉar mi montros al li, kiom li devas suferi pro mia nomo. <span class="m">17</span> Kaj <span class="nomo" lang="und" title="Ne-Esperanta nomo. Lingvo: nespecifita">Ananias</span> ekiris, kaj eniris en la domon, kaj metinte sur lin la manojn, diris: Frato Saŭlo, min sendis la Sinjoro Jesuo, kiu aperis al vi en la vojo, laŭ kiu vi venis, por ke vi ricevu vidpovon kaj pleniĝu de la Sankta Spirito. <span class="m">18</span> Kaj tuj falis de liaj okuloj kvazaŭ skvamoj; kaj li tuj ricevis vidpovon, kaj leviĝis kaj baptiĝis; <span class="m">19</span> kaj preninte nutraĵon, li refortiĝis.</p>

 <p id="az814">Kaj dum kelke da tagoj li restis kun la disĉiploj en Damasko. <span class="m">20</span> Kaj en la sinagogoj li tuj proklamis Jesuon, ke li estas la Filo de Dio. <span class="m">21</span> Kaj miregis ĉiuj, kiuj lin aŭdis, kaj ili diris: Ĉu li ne estas tiu, kiu en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> pereigis tiujn, kiuj vokis ĉi tiun nomon? kaj li venis ĉi tien por tio, ke li konduku ilin katenitajn antaŭ la ĉefpastrojn. <span class="m">22</span> Sed Saŭlo des pli fortiĝis, kaj li konfuzis la Judojn loĝantajn en Damasko, pruvante, ke tiu estas la Kristo.</p>

 <p id="az815"><span class="m">23</span> Kaj post la paso de multaj tagoj, la Judoj kune konsiliĝis, por lin mortigi; <span class="m">24</span> sed ilia konspiro sciiĝis al Saŭlo. Kaj ili observadis la pordegojn tage kaj nokte, por lin mortigi; <span class="m">25</span> sed liaj disĉiploj prenis lin nokte, kaj mallevis lin tra la urba muro, malsupren lasante lin en korbego.</p>

 <p id="az816"><span class="m">26</span> Kaj kiam li venis en Jerusalemon, li provis aliĝi al la disĉiploj; kaj ĉiuj lin timis, ne kredante, ke li estas disĉiplo. <span class="m">27</span> Sed <span class="nomo" lang="und" title="Ne-Esperanta nomo. Lingvo: nespecifita">Barnabas</span> prenis lin, kaj kondukis lin al la apostoloj, kaj rakontis al ili, kiel li sur la vojo vidis la Sinjoron, kiu ankaŭ parolis al li, kaj kiel en Damasko li sentime parolis en la nomo de Jesuo. <span class="m">28</span> Kaj li estis kun ili, enirante kaj elirante en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, <span class="m">29</span> kaj sentime predikante en la nomo de la Sinjoro; kaj li parolis kaj disputadis kontraŭ la Grekaj Judoj; sed ili entreprenis mortigi lin. <span class="m">30</span> Kaj la fratoj, eksciinte tion, kondukis lin al <span class="nomo" lang="und" title="Ne-Esperanta nomo. Lingvo: nespecifita">Cezarea</span>, kaj forsendis lin al Tarso.</p>

 <p id="az817"><span class="m">31</span> Kaj la eklezio tra la tuta Judujo kaj Galileo kaj Samario havis pacon kaj ricevis edifon; kaj iradante en la timo de la Sinjoro kaj en la konsolo de la Sankta Spirito, ĝi kreskis.</p>

 <p id="az818"><span class="m">32</span> Kaj dum Petro trairis ĉiujn regionojn, li ankaŭ malsupreniris al la sanktuloj loĝantaj en <span class="nomo" lang="und" title="Ne-Esperanta nomo. Lingvo: nespecifita">Lida</span>. <span class="m">33</span> Kaj tie li trovis unu viron, nomatan <span class="nomo" lang="und" title="Ne-Esperanta nomo. Lingvo: nespecifita">Eneas</span>, kiu kuŝadis en sia lito jam ok jarojn; ĉar li estis paralizulo. <span class="m">34</span> Kaj Petro diris al li: <span class="nomo" lang="und" title="Ne-Esperanta nomo. Lingvo: nespecifita">Eneas</span>, Jesuo Kristo vin sanigas; leviĝu, kaj ordigu vian liton. Kaj li tuj leviĝis. <span class="m">35</span> Kaj ĉiuj loĝantoj en <span class="nomo" lang="und" title="Ne-Esperanta nomo. Lingvo: nespecifita">Lida</span> kaj en <span class="nomo" lang="und" title="Ne-Esperanta nomo. Lingvo: nespecifita">Ŝaron</span> lin vidis, kaj turniĝis al la Sinjoro.</p>

 <p id="az819"><span class="m">36</span> Kaj estis en Jafo unu disĉiplino, nomata <span class="nomo" lang="und" title="Ne-Esperanta nomo. Lingvo: nespecifita">Tabita</span>, kiu laŭ traduko estas nomata <span class="nomo" lang="und" title="Ne-Esperanta nomo. Lingvo: nespecifita">Dorkas</span>; ŝi estis plena de bonfaroj kaj almozoj, kiujn ŝi faris. <span class="m">37</span> Kaj en tiu tempo ŝi malsaniĝis, kaj mortis; kaj ili ŝin lavis kaj metis en supran ĉambron. <span class="m">38</span> Kaj ĉar <span class="nomo" lang="und" title="Ne-Esperanta nomo. Lingvo: nespecifita">Lida</span> estis proksime de Jafo, la disĉiploj, aŭdinte, ke Petro estas tie, sendis al li du virojn, por petegi lin: Ne prokrastu veni al ni. <span class="m">39</span> Kaj Petro leviĝis kaj iris kun ili. Kaj kiam li alvenis, ili lin kondukis en la supran ĉambron; kaj alestis apud li ĉiuj vidvinoj, plorante kaj montrante tunikojn kaj vestojn, kiujn <span class="nomo" lang="und" title="Ne-Esperanta nomo. Lingvo: nespecifita">Dorkas</span> faris, kiam ŝi estis ankoraŭ kun ili. <span class="m">40</span> Sed Petro, formetinte ĉiujn, genuiĝis kaj preĝis, kaj, turninte sin al la korpo, li diris: <span class="nomo" lang="und" title="Ne-Esperanta nomo. Lingvo: nespecifita">Tabita</span>, leviĝu. Kaj ŝi malfermis siajn okulojn, kaj, vidinte Petron, ŝi side leviĝis. <span class="m">41</span> Kaj li donis al ŝi la manon kaj starigis ŝin, kaj, vokinte la sanktulojn kaj vidvinojn, li prezentis ŝin vivanta. <span class="m">42</span> Kaj tio fariĝis sciata tra la tuta Jafo, kaj multaj kredis al la Sinjoro. <span class="m">43</span> Kaj dum multe da tagoj li loĝis en Jafo ĉe unu <span class="nomo" lang="und" title="Ne-Esperanta nomo. Lingvo: nespecifita">Simon</span>, tanisto.</p>

 </div>

 <div class="chapitro"> <h4>10</h4> <p id="az820"><span class="m">1</span> En <span class="nomo" lang="und" title="Ne-Esperanta nomo. Lingvo: nespecifita">Cezarea</span> estis unu viro, nomata Kornelio, centestro de la kohorto nomata la Itala, <span class="m">2</span> viro pia, kiu timis Dion kune kun sia tuta familio, kaj donis multajn almozojn al la popolo, kaj preĝis al Dio konstante. <span class="m">3</span> Tiu vidis klare en vizio, ĉirkaŭ la naŭa horo de la tago, anĝelon de Dio, alvenantan al li, kaj dirantan al li: Kornelio. <span class="m">4</span> Kaj ĉi tiu, fikse rigardante lin kaj timante, diris: Kio estas, Sinjoro? Kaj li diris al li: Viaj preĝoj kaj viaj almozoj supreniris kiel memoraĵo antaŭ Dio. <span class="m">5</span> Kaj nun sendu virojn al Jafo, kaj venigu Simonon, kiu estas alnomata Petro; <span class="m">6</span> li gastas ĉe unu <span class="nomo" lang="und" title="Ne-Esperanta nomo. Lingvo: nespecifita">Simon</span>, tanisto, kies domo estas apud la marbordo. <span class="m">7</span> Kaj kiam foriris la anĝelo, kiu parolis al li, li alvokis du el siaj domservantoj, kaj pian soldaton el tiuj, kiuj ĉiam deĵoris apud li; <span class="m">8</span> kaj klariginte ĉion al ili, li sendis ilin al Jafo.</p>

 <p id="az821"><span class="m">9</span> Kaj en la sekvanta tago, kiam ili vojaĝis kaj alproksimiĝis al la urbo, Petro supreniris sur la tegmenton, por preĝi, ĉirkaŭ la sesa horo; <span class="m">10</span> kaj li fariĝis malsata, kaj deziris manĝi; sed dum oni pretigis, falis sur lin ekstazo; <span class="m">11</span> kaj li vidis la ĉielon malfermitan, kaj ian ujon malsuprenirantan, kvazaŭ grandan tukon, mallevatan per la kvar anguloj sur la teron; <span class="m">12</span> kaj en ĝi troviĝis ĉiaj kvarpiedaj bestoj kaj rampaĵoj de la tero kaj birdoj de la ĉielo. <span class="m">13</span> Kaj venis voĉo al li: Leviĝu, Petro; buĉu kaj manĝu. <span class="m">14</span> Sed Petro diris: Ho ne, Sinjoro, ĉar mi neniam manĝis ion profanan aŭ malpuran. <span class="m">15</span> Kaj voĉo venis al li denove duan fojon: Kion Dio purigis, tion vi ne nomu profana. <span class="m">16</span> Kaj tio estis farita trifoje; kaj la ujo estis tuj prenita for en la ĉielon.</p>

 <p id="az822"><span class="m">17</span> Kaj dum Petro spirite embarasiĝis, kia povas esti la vizio, kiun li vidis, jen la viroj senditaj de Kornelio, eldemandinte pri la domo de <span class="nomo" lang="und" title="Ne-Esperanta nomo. Lingvo: nespecifita">Simon</span>, staris antaŭ la pordo, <span class="m">18</span> kaj vokis kaj demandis, ĉu <span class="nomo" lang="und" title="Ne-Esperanta nomo. Lingvo: nespecifita">Simon</span>, kiu estas alnomata Petro, tie gastas. <span class="m">19</span> Kaj dum Petro pripensis pri la vizio, la Spirito diris al li: Jen tri viroj vin serĉas. <span class="m">20</span> Sed leviĝu, kaj malsupreniru, kaj vojaĝu kun ili, tute ne hezitante; ĉar mi ilin sendis. <span class="m">21</span> Kaj Petro malsupreniris al la viroj, kaj diris: Jen mi estas tiu, kiun vi serĉas; kia estas la kaŭzo, pro kiu vi venis? <span class="m">22</span> Kaj ili diris: Kornelio, centestro, viro justa kaj timanta Dion, kaj bone atestata de la tuta nacio de la Judoj, estas avertita de sankta anĝelo, ke li venigu vin al sia domo kaj aŭdu parolojn de vi. <span class="m">23</span> Tial li envokis kaj gastigis ilin.</p>

 <p id="az823">Kaj en la sekvanta tago li leviĝis, kaj foriris kun ili, kaj iuj fratoj el Jafo lin akompanis. <span class="m">24</span> Kaj la morgaŭan tagon ili eniris en Cezarean. Kaj Kornelio atendis ilin, kunvokinte siajn parencojn kaj intimajn amikojn. <span class="m">25</span> Kaj kiam Petro estis eniranta, Kornelio lin renkontis, kaj, falinte antaŭ liaj piedoj, adorkliniĝis al li. <span class="m">26</span> Sed Petro lin levis, dirante: Stariĝu; mi mem ankaŭ estas homo. <span class="m">27</span> Kaj interparolante kun li, li eniris, kaj trovis multajn kunvenintajn; <span class="m">28</span> kaj li diris al ili: Vi mem scias, kiel kontraŭleĝe estas por Judo kamaradiĝi aŭ aliri al alinaciano; sed Dio min admonis, ke mi ne nomu ian homon profana aŭ malpura; <span class="m">29</span> tial, kiam mi estis vokita, mi alvenis sen kontraŭdiro. Mi do demandas, por kio vi min venigis? <span class="m">30</span> Kaj Kornelio diris: Antaŭ kvar tagoj ĝis ĉi tiu horo, mi preĝis la naŭahoran preĝon en mia domo; kaj jen antaŭ mi staris viro hele vestita, <span class="m">31</span> kaj diris: Kornelio, via preĝo estas aŭdita, kaj viaj almozoj estas memoritaj antaŭ Dio. <span class="m">32</span> Sendu do al Jafo, kaj invitu al vi Simonon, kiu estas alnomata Petro; li gastas en la domo de <span class="nomo" lang="und" title="Ne-Esperanta nomo. Lingvo: nespecifita">Simon</span>, tanisto, apud la marbordo. <span class="m">33</span> Tial mi tuj sendis al vi; kaj vi bone faris, ke vi venis. Nun do ni ĉiuj alestas ĉi tie antaŭ Dio, por aŭdi ĉion, kio estas ordonita al vi de la Sinjoro. <span class="m">34</span> Kaj Petro malfermis sian buŝon, kaj diris:</p>

 <p id="az824">Vere mi ekkomprenas, ke Dio ne privilegias personojn; <span class="m">35</span> sed en ĉiu nacio tiu, kiu timas Lin kaj agas juste, estas akceptata de Li. <span class="m">36</span> Vi konas tiun vorton, kiun Li sendis al la Izraelidoj, predikante la evangelion de paco per Jesuo Kristo (li estas Sinjoro de ĉiuj); <span class="m">37</span> vi konas tiun diron, kiu estas disvastigita tra la tuta Judujo, komencante de Galileo, post la bapto, kiun predikis Johano — <span class="m">38</span> Jesuon, la Nazaretanon, kiun Dio sanktoleis per la Sankta Spirito kaj potenco; li ĉirkaŭiris, bonfarante kaj sanigante ĉiujn premegatajn de la diablo, ĉar Dio estis kun li. <span class="m">39</span> Kaj ni estas atestantoj pri ĉio, kion li faris en la lando de la Judoj kaj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; lin oni mortigis, pendigante lin sur lignaĵo. <span class="m">40</span> Lin Dio levis en la tria tago, kaj donis, ke li estu videbla, <span class="m">41</span> ne al la tuta popolo, sed al atestantoj, kiuj estis elektitaj antaŭe de Dio, al ni, kiuj manĝis kaj trinkis kun li post lia releviĝo el la mortintoj. <span class="m">42</span> Kaj li ordonis al ni prediki al la popolo, kaj atesti, ke li estas la difinito de Dio, por esti la juĝisto de la vivantoj kaj de la mortintoj. <span class="m">43</span> Pri li ĉiuj profetoj atestas, ke per lia nomo ĉiu kredanta al li ricevos pardonadon de pekoj.</p>

 <p id="az825"><span class="m">44</span> Dum Petro parolis tiujn vortojn, la Sankta Spirito falis sur ĉiujn, kiuj aŭdis la diron. <span class="m">45</span> Kaj ĉiuj el la cirkumcido kredantoj, kiuj venis kun Petro, miregis pri tio, ke ankaŭ sur la nacianojn estis surverŝata la donaco de la Sankta Spirito. <span class="m">46</span> Ĉar ili aŭdis ilin paroli per lingvoj kaj glori Dion. Tiam respondis Petro: <span class="m">47</span> Ĉu iu povas malpermesi la akvon, ke ne baptiĝu ĉi tiuj, kiuj ricevis la Sanktan Spiriton tiel same, kiel ni? <span class="m">48</span> Kaj li ordonis, ke ili baptiĝu en la nomo de Jesuo Kristo. Tiam ili petis, ke li restu ankoraŭ kelkajn tagojn.</p>

 </div>

 <div class="chapitro"> <h4>11</h4> <p id="az826"><span class="m">1</span> Kaj la apostoloj kaj la fratoj, kiuj estis en Judujo, aŭdis, ke la nacianoj ankaŭ ricevis la vorton de Dio. <span class="m">2</span> Kaj kiam Petro venis al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, tiuj, kiuj estis el la cirkumcido, disputis kun li, <span class="m">3</span> dirante: Vi eniris al viroj ne cirkumciditaj, kaj manĝis kun ili. <span class="m">4</span> Sed Petro klarigis la aferon al ili orde, dirante: <span class="m">5</span> Dum mi preĝis en la urbo Jafo, en ekstazo mi vidis vizion, ujon malsuprenirantan, kvazaŭ grandan tukon, mallevatan el la ĉielo per la kvar anguloj; kaj ĝi venis ĝis mi; <span class="m">6</span> kun fiksa rigardo mi ĝin observis, kaj vidis kvarpiedajn bestojn de la tero kaj sovaĝajn bestojn kaj rampaĵojn kaj birdojn de la ĉielo. <span class="m">7</span> Kaj mi aŭdis voĉon dirantan al mi: Leviĝu, Petro; buĉu kaj manĝu. <span class="m">8</span> Sed mi diris: Ho ne, Sinjoro, ĉar nenio profana aŭ malpura eniris iam en mian buŝon. <span class="m">9</span> Sed voĉo respondis al mi la duan fojon el la ĉielo: Kion Dio purigis, tion vi ne nomu profana. <span class="m">10</span> Ĉi tio fariĝis trifoje, kaj ĉio estis retirata en la ĉielon. <span class="m">11</span> Kaj jen antaŭ la domo, en kiu mi estis, tuj staris tri viroj senditaj el <span class="nomo" lang="und" title="Ne-Esperanta nomo. Lingvo: nespecifita">Cezarea</span> al mi. <span class="m">12</span> Kaj la Spirito ordonis, ke mi iru kun ili, tute ne hezitante. Kaj ĉi tiuj ses fratoj min akompanis, kaj ni eniris en la domon de la viro; <span class="m">13</span> kaj li diris al ni, ke li vidis en sia domo la anĝelon starantan, kaj dirantan: Sendu al Jafo, kaj venigu Simonon, kies alnomo estas Petro, <span class="m">14</span> kiu parolos al vi vortojn, per kiuj vi kaj via tuta familio saviĝos. <span class="m">15</span> Kaj dum mi komencis paroli, la Sankta Spirito malsupreniris sur ilin tiel same, kiel sur nin en la komenco. <span class="m">16</span> Kaj mi rememoris la vorton de la Sinjoro, ke li diris: Johano ja baptis per akvo; sed vi baptiĝos per la Sankta Spirito. <span class="m">17</span> Se do al ili Dio donis la saman donacon, kiel al ni, kiam ni ekkredis al la Sinjoro Jesuo Kristo, kia homo mi estis, ke mi povus kontraŭstari al Dio? <span class="m">18</span> Kiam ili tion aŭdis, ili silentiĝis, kaj gloris Dion, dirante: Ankaŭ do al la nacianoj Dio donacis penton por vivo.</p>

 <p id="az827"><span class="m">19</span> Tiuj do, kiuj dispeliĝis pro la suferado, kiu okazis pro Stefano, vojaĝis ĝis Fenikio kaj Kipro kaj <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, priparolante la vorton al neniu krom nur Judoj. <span class="m">20</span> Sed iuj el ili, viroj el Kipro kaj Kireno, veninte en <span class="nomo" lang="und" title="Ne-Esperanta nomo. Lingvo: nespecifita">Antioĥia</span>n, parolis al la Grekoj ankaŭ, predikante la Sinjoron Jesuo. <span class="m">21</span> Kaj la mano de la Sinjoro estis kun ili; kaj granda nombro kredis kaj turniĝis al la Sinjoro. <span class="m">22</span> Kaj la raporto pri tio estis aŭdita de la eklezio, kiu estis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj ili forsendis <span class="nomo" lang="und" title="Ne-Esperanta nomo. Lingvo: nespecifita">Barnabas</span>on ĝis <span class="nomo" lang="und" title="Ne-Esperanta nomo. Lingvo: nespecifita">Antioĥia</span>; <span class="m">23</span> li, veninte, kaj vidante la gracon de Dio, ĝojis; kaj li admonis ilin ĉiujn, ke kun korfirmeco ili restu fidelaj al la Sinjoro; <span class="m">24</span> ĉar li estis bona viro, kaj plena de la Sankta Spirito kaj de fido; kaj multo da homoj aldoniĝis al la Sinjoro. <span class="m">25</span> Kaj li iris al Tarso, por serĉi Saŭlon; <span class="m">26</span> kaj trovinte, li kondukis lin al <span class="nomo" lang="und" title="Ne-Esperanta nomo. Lingvo: nespecifita">Antioĥia</span>. Kaj dum tuta jaro ili kunvenadis kun la eklezio, kaj instruis grandan aron da homoj; kaj en <span class="nomo" lang="und" title="Ne-Esperanta nomo. Lingvo: nespecifita">Antioĥia</span> la disĉiploj unue nomiĝis Kristanoj.</p>

 <p id="az828"><span class="m">27</span> Kaj en tiuj tagoj profetoj el <span class="nomo" lang="und" title="Ne-Esperanta nomo. Lingvo: nespecifita">Jerusalem</span> vojaĝis al <span class="nomo" lang="und" title="Ne-Esperanta nomo. Lingvo: nespecifita">Antioĥia</span>. <span class="m">28</span> Kaj stariĝis unu el ili, nomata Agabo, kaj deklaris per la Spirito, ke estos granda malsato tra la tuta mondo; kaj tio okazis en la tagoj de Klaŭdio. <span class="m">29</span> Kaj la disĉiploj decidis, ke ĉiu laŭ sia bonstato sendu helpon al la fratoj, kiuj loĝis en Judujo; <span class="m">30</span> tion ankaŭ ili faris, sendante al la presbiteroj per la manoj de <span class="nomo" lang="und" title="Ne-Esperanta nomo. Lingvo: nespecifita">Barnabas</span> kaj Saŭlo.</p>

 </div>

 <div class="chapitro"> <h4>12</h4> <p id="az829"><span class="m">1</span> Kaj ĉirkaŭ tiu tempo la reĝo Herodo etendis siajn manojn, por premi iujn el la eklezianoj. <span class="m">2</span> Kaj li mortigis per glavo Jakobon, la fraton de Johano. <span class="m">3</span> Kaj vidinte, ke tio plaĉas al la Judoj, li plue aldonis la areston de Petro. Kaj tiam estis la tagoj de macoj. <span class="m">4</span> Kaj kaptinte lin, li metis lin en malliberejon, transdonante lin al kvar kvaroj da soldatoj, por gardi lin, intencante elkonduki lin post la Pasko al la popolo. <span class="m">5</span> Tial Petro estis gardata en la malliberejo; sed preĝo por li estis fervore farata de la eklezio al Dio. <span class="m">6</span> Kaj kiam Herodo intencis elkonduki lin, en tiu sama nokto Petro dormis inter du soldatoj, ligite per du katenoj; kaj gardistoj antaŭ la pordoj gardis la malliberejon. <span class="m">7</span> Kaj jen apudstaris anĝelo de la Eternulo, kaj lumo ekbrilis en la ĉambro; kaj li frapis la flankon de Petro, kaj vekis lin, dirante: Leviĝu rapide. Kaj liaj katenoj defalis de liaj manoj. <span class="m">8</span> Kaj la anĝelo diris al li: Zonu vin, kaj alligu viajn sandalojn. Kaj li faris tion. Kaj li diris al li: Ĵetu ĉirkaŭ vin vian mantelon kaj sekvu min. <span class="m">9</span> Kaj li eliris, kaj sekvis; kaj li ne sciis, ke reala estas tio, kion faris la anĝelo, sed li pensis, ke li vidas vizion. <span class="m">10</span> Kaj trapasinte la unuan postenon kaj la duan, ili venis al la fera pordego, kiu kondukas en la urbon; kaj ĝi malfermiĝis al ili propramove; kaj ili eliris, kaj pasis laŭlonge de unu strato; kaj la anĝelo tuj foriris de li. <span class="m">11</span> Kaj Petro, rekonsciiĝinte, diris: Nun mi certe scias, ke la Eternulo elsendis Sian anĝelon kaj liberigis min el la mano de Herodo kaj el la tuta atendado de la popolo Juda. <span class="m">12</span> Kaj pripensinte, li venis al la domo de <span class="nomo" lang="und" title="Ne-Esperanta nomo. Lingvo: nespecifita">Maria</span>, la patrino de Johano, alnomata Marko, kie estis multaj kunvenintaj kaj preĝantaj. <span class="m">13</span> Kaj kiam li frapis ĉe la pordo de la pordego, venis knabino nomata <span class="nomo" lang="und" title="Ne-Esperanta nomo. Lingvo: nespecifita">Roda</span>, por aŭskulti, <span class="m">14</span> kaj rekonante la voĉon de Petro, ŝi pro ĝojo ne malfermis la pordegon, sed enkuris, kaj diris, ke Petro staras antaŭ la pordego. <span class="m">15</span> Kaj oni diris al ŝi: Vi frenezas. Sed ŝi persiste certigis, ke tiel estas. Kaj ili diris: Ĝi estas lia anĝelo. <span class="m">16</span> Sed Petro daŭrigis la frapadon; kaj ili, malferminte, vidis lin, kaj miregis. <span class="m">17</span> Sed li gestis per la mano, ke ili silentu, kaj rakontis al ili, kiamaniere la Eternulo elkondukis lin el la malliberejo. Kaj li diris: Sciigu pri tio Jakobon kaj la fratojn. Kaj li foriris, kaj iris al alia loko. <span class="m">18</span> Kaj kiam tagiĝis, fariĝis inter la soldatoj ne malgranda ekscitiĝo, kio fariĝis kun Petro. <span class="m">19</span> Kaj Herodo, serĉinte kaj ne trovinte lin, ekzamenis la gardistojn, kaj ordonis forkonduki ilin al morto. Kaj li vojaĝis el Judujo al <span class="nomo" lang="und" title="Ne-Esperanta nomo. Lingvo: nespecifita">Cezarea</span>, kaj tie restis iom da tempo.</p>

 <p id="az830"><span class="m">20</span> Kaj li estis tre kolera kontraŭ la homoj de Tiro kaj <span class="nomo" lang="und" title="Ne-Esperanta nomo. Lingvo: nespecifita">Cidon</span>; kaj ili venis unuanime al li, kaj, akirinte la favoron de Blasto, la reĝa ĉambelano, petis pacon, ĉar ilia lando estis nutrata de la lando de la reĝo. <span class="m">21</span> Kaj en difinita tago Herodo, vestita en reĝaj vestoj, sidis sur tribunala seĝo kaj deklamis al ili. <span class="m">22</span> Kaj la popolo kriis: Ĝi estas voĉo de dio, kaj ne de homo. <span class="m">23</span> Kaj anĝelo de la Eternulo tuj frapis lin, pro tio, ke li ne donis al Dio la gloron; kaj manĝate de vermoj, li senspiriĝis.</p>

 <p id="az831"><span class="m">24</span> Sed la vorto de Dio kreskis kaj pligrandiĝis.</p>

 <p id="az832"><span class="m">25</span> Kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span> kaj Saŭlo revenis de <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, plenuminte sian servadon, kondukante kun si Johanon, kiu estis alnomata Marko.</p>

 </div>

 <div class="chapitro"> <h4>13</h4> <p id="az833"><span class="m">1</span> Kaj en <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, en la tiea eklezio, estis profetoj kaj instruistoj, <span class="nomo" lang="und" title="Ne-Esperanta nomo. Lingvo: nespecifita">Barnabas</span>, kaj <span class="nomo" lang="und" title="Ne-Esperanta nomo. Lingvo: nespecifita">Simeon</span>, nomata <span class="nomo" lang="und" title="Ne-Esperanta nomo. Lingvo: nespecifita">Niger</span>, kaj Lucio, la Kirenano, kaj <span class="nomo" lang="und" title="Ne-Esperanta nomo. Lingvo: nespecifita">Manaen</span>, kunvartito de la tetrarĥo Herodo, kaj Saŭlo. <span class="m">2</span> Kaj dum ili faris servon al la Sinjoro kaj fastis, la Sankta Spirito diris: Apartigu al mi <span class="nomo" lang="und" title="Ne-Esperanta nomo. Lingvo: nespecifita">Barnabas</span>son kaj Saŭlon por tiu laboro, al kiu mi ilin vokis. <span class="m">3</span> Tiam, fastinte kaj preĝinte kaj metinte sur ilin la manojn, ili forsendis ilin.</p>

 <p id="az834"><span class="m">4</span> Kaj ĉi tiuj, forkondukite de la Sankta Spirito, malsupreniris al <span class="nomo" lang="und" title="Ne-Esperanta nomo. Lingvo: nespecifita">Seleŭkia</span>; kaj de tie ili ŝipiris al Kipro. <span class="m">5</span> Kaj estante en Salamis, ili proklamis la vorton de Dio en la sinagogoj de la Judoj; kaj ili havis Johanon kiel helpanton. <span class="m">6</span> Kaj trairinte la tutan insulon ĝis <span class="nomo" lang="und" title="Ne-Esperanta nomo. Lingvo: nespecifita">Pafos</span>, ili trovis unu magiiston, Judan falsan profeton, kies nomo estis Bar-Jesuo, <span class="m">7</span> kiu estis kun la prokonsulo Sergio Paŭlo, prudenta viro. Ĉi tiu venigis al si <span class="nomo" lang="und" title="Ne-Esperanta nomo. Lingvo: nespecifita">Barnabas</span>on kaj Saŭlon, kaj deziris aŭdi la vorton de Dio. <span class="m">8</span> Sed kontraŭstaris al ili Elimas, la magiisto (ĉar tion signifas lia nomo), penante deturni la prokonsulon for de la fido. <span class="m">9</span> Sed Saŭlo, kiu estas Paŭlo, plenigite de la Sankta Spirito kaj fikse rigardante lin, <span class="m">10</span> diris: Ho vi, plena de ĉia trompo kaj ruzemeco, filo de diablo, malamiko de ĉia justeco, ĉu vi ne ĉesos defleksi la rektajn vojojn de la Sinjoro? <span class="m">11</span> Kaj nun jen la mano de la Sinjoro estas sur vi, kaj vi estos blinda, ne vidante la sunon dum kelka tempo. Kaj tuj falis sur lin nebulo kaj mallumo, kaj ĉirkaŭvagante, li serĉis mankondukantojn. <span class="m">12</span> Tiam la prokonsulo, vidinte la okazintaĵon, kredis, mirigite de la instruado de la Sinjoro.</p>

 <p id="az835"><span class="m">13</span> Sed Paŭlo kaj liaj akompanantoj ekŝipiris de <span class="nomo" lang="und" title="Ne-Esperanta nomo. Lingvo: nespecifita">Pafos</span> kaj venis al <span class="nomo" lang="und" title="Ne-Esperanta nomo. Lingvo: nespecifita">Perga</span> en Pamfilio; kaj Johano forlasis ilin kaj reiris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">14</span> Sed ili, trapasante de <span class="nomo" lang="und" title="Ne-Esperanta nomo. Lingvo: nespecifita">Perga</span> venis al <span class="nomo" lang="und" title="Ne-Esperanta nomo. Lingvo: nespecifita">Antioĥia</span> en Pisidio; kaj en la sabato ili eniris en la sinagogon, kaj sidiĝis. <span class="m">15</span> Kaj post la legado de la leĝo kaj la profetoj, la sinagogestroj sendis al ili, dirante: Fratoj, se estas ĉe vi vorto de admono por la popolo, parolu. <span class="m">16</span> Kaj Paŭlo, stariĝinte kaj gestinte per la mano, diris:</p>

 <p id="az836">Izraelidoj, kaj vi, kiuj timas Dion, aŭskultu. <span class="m">17</span> La Dio de ĉi tiu popolo <span class="nomo" lang="und" title="Ne-Esperanta nomo. Lingvo: nespecifita">Izrael</span> elektis niajn patrojn, kaj altigis la popolon dum la loĝado en Egiptujo, kaj per alta brako elkondukis ilin el tie. <span class="m">18</span> Kaj en la daŭro de ĉirkaŭ kvardek jaroj Li toleris ilian konduton en la dezerto. <span class="m">19</span> Kaj eksterminte sep naciojn en la lando Kanaana, Li donis al ili ilian landon kiel heredon por ĉirkaŭ kvarcent kvindek jaroj; <span class="m">20</span> kaj post tio Li donis juĝistojn ĝis la profeto <span class="nomo" lang="und" title="Ne-Esperanta nomo. Lingvo: nespecifita">Samuel</span>. <span class="m">21</span> Kaj poste ili petis reĝon; kaj Dio donis al ili Saulon, filon de <span class="nomo" lang="und" title="Ne-Esperanta nomo. Lingvo: nespecifita">Kiŝ</span>, viron el la tribo de <span class="nomo" lang="und" title="Ne-Esperanta nomo. Lingvo: nespecifita">Benjamen</span>, por kvardek jaroj. <span class="m">22</span> Kaj formetinte lin, Li levis al ili Davidon kiel reĝon, pri kiu Li parolis, atestante: Mi trovis Davidon, filon de <span class="nomo" lang="und" title="Ne-Esperanta nomo. Lingvo: nespecifita">Jiŝaj</span>, viron laŭ Mia koro; li plenumos Mian tutan volon. <span class="m">23</span> El lia idaro Dio laŭ promeso venigis al <span class="nomo" lang="und" title="Ne-Esperanta nomo. Lingvo: nespecifita">Izrael</span> Savanton, Jesuon, <span class="m">24</span> kiam Johano jam predikis antaŭ lia alveno la bapton de pento al la tuta popolo <span class="nomo" lang="und" title="Ne-Esperanta nomo. Lingvo: nespecifita">Izrael</span>. <span class="m">25</span> Kaj dum Johano plenumis sian kuradon, li diris: Kiu vi supozas, ke mi estas? mi ne estas tiu. Sed jen venas post mi unu, al kiu mi ne estas inda malligi la sandalojn de la piedoj. <span class="m">26</span> Fratoj, idoj el la raso de <span class="nomo" lang="und" title="Ne-Esperanta nomo. Lingvo: nespecifita">Abraham</span>, kaj tiuj inter vi, kiuj timas Dion, al ni estas sendita la vorto de ĉi tiu savo. <span class="m">27</span> Ĉar la loĝantoj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj iliaj regantoj ne konis lin; kaj kondamnante lin, ili plenumis la voĉojn de la profetoj ĉiusabate legatajn. <span class="m">28</span> Kaj trovinte en li nenian kaŭzon de morto, ili tamen petis Pilaton mortigi lin. <span class="m">29</span> Kaj plenuminte ĉion, kio estis skribita pri li, ili forprenis lin de la lignaĵo kaj metis lin en tombon. <span class="m">30</span> Sed Dio levis lin el la mortintoj; <span class="m">31</span> kaj li estis vidata multajn tagojn de tiuj, kiuj venis kun li el Galileo en Jerusalemon, kaj ili nun estas liaj atestantoj ĉe la popolo. <span class="m">32</span> Kaj ni alportas al vi bonan sciigon pri la promeso farita al la patroj, <span class="m">33</span> ke Dio plenumis tion al ni, la filoj, relevinte Jesuon, kiel ankaŭ estas skribite en la dua psalmo: Vi estas Mia Filo, hodiaŭ Mi vin naskis. <span class="m">34</span> Kaj pri tio, ke Li relevis lin el la mortintoj, jam ne venontan en forputron, Li parolis jene: Mi donos al vi la fidindajn favorkoraĵojn de <span class="nomo" lang="und" title="Ne-Esperanta nomo. Lingvo: nespecifita">David</span>. <span class="m">35</span> Ĉar li ankaŭ diris en alia psalmo: Vi ne permesos, ke Via sanktulo forputru. <span class="m">36</span> Ĉar <span class="nomo" lang="und" title="Ne-Esperanta nomo. Lingvo: nespecifita">David</span>, servinte en sia generacio al la intenco de Dio, ekdormis, kaj alkolektiĝis al siaj patroj kaj vidis forputron; <span class="m">37</span> sed tiu, kiun Dio relevis, ne vidis forputron. <span class="m">38</span> Estu do sciate al vi, fratoj, ke per ĉi tiu estas proklamata al vi pardonado de pekoj; <span class="m">39</span> kaj ĉiu kredanto al li estas pravigita pri ĉio, pri kio vi ne povis esti pravigitaj per la leĝo de Moseo. <span class="m">40</span> Gardu vin do, ke ne venu sur vin tio, kio estas dirita en la profetoj:</p>

 <p id="az837"><span class="m">41</span> Rigardu, vi malestimantoj, kaj miru, kaj malaperu,<br> Ĉar en via tempo Mi faras ion,<br> Kion vi ne kredus, se oni rakontus al vi.</p>

 <p id="az840"><span class="m">42</span> Kaj dum ili eliris el la sinagogo, oni petegis, ke ĉi tiuj vortoj estu parolataj al ili la venontan sabaton. <span class="m">43</span> Kaj kiam la sinagogo disiĝis, multaj el la Judoj kaj el la piaj prozelitoj sekvis Paŭlon kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>on, kiuj, alparolante ilin, urĝe admonis ilin persisti en la graco de Dio.</p>

 <p id="az841"><span class="m">44</span> En la sekvanta sabato preskaŭ la tuta urbo kolektiĝis, por aŭdi la vorton de Dio. <span class="m">45</span> Kaj la Judoj, vidante la homamasojn, pleniĝis de ĵaluzo, kaj kontraŭdiris la dirojn de Paŭlo, kaj blasfemis. <span class="m">46</span> Kaj Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>, parolante kuraĝe, diris: Estis necese paroli al vi unue la vorton de Dio. Sed ĉar vi forpuŝis ĝin kaj ne juĝas vin indaj je la eterna vivo, jen ni turnas nin al la nacianoj. <span class="m">47</span> Ĉar tiel ordonis al ni la Sinjoro:</p>

 <p id="az842">Mi vin metis kiel lumon por la nacioj,<br> Por ke vi estu por savo ĝis la plej malproksima parto de la tero.</p>

 <p id="az844"><span class="m">48</span> Kaj aŭdinte tion, la nacianoj ĝojis, kaj gloris la vorton de Dio; kaj el ili kredis ĉiuj, kiuj estis difinitaj por eterna vivo. <span class="m">49</span> Kaj la vorto de la Sinjoro estis disportata tra la tuta regiono. <span class="m">50</span> Sed la Judoj incitis la piajn virinojn bonfamajn kaj la ĉefojn de la urbo, kaj instigis persekutadon kontraŭ Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>, kaj forpelis ilin el siaj limoj. <span class="m">51</span> Sed ili forskuis la polvon de siaj piedoj kontraŭ ili, kaj iris al Ikonio. <span class="m">52</span> Kaj la disĉiploj pleniĝis de ĝojo kaj de la Sankta Spirito.</p>

 </div>

 <div class="chapitro"> <h4>14</h4> <p id="az845"><span class="m">1</span> Kaj en Ikonio ili ambaŭ eniris en la sinagogon de la Judoj, kaj tiel parolis, ke granda amaso da Judoj kaj Grekoj kredis. <span class="m">2</span> Sed la nekredantaj Judoj ekscitis kaj malbonigis la animojn de la nacianoj kontraŭ la fratoj. <span class="m">3</span> Tial ili restis longan tempon tie, sentime parolante en la Sinjoro, kiu atestadis pri la vorto de Sia graco, lasante, ke signoj kaj mirakloj fariĝu per iliaj manoj. <span class="m">4</span> Sed la loĝantaro de la urbo dividiĝis; unuj estis kun la Judoj, kaj aliaj kun la apostoloj. <span class="m">5</span> Kaj kiam fariĝis atenco de la nacianoj kaj ankaŭ de la Judoj kun iliaj regantoj, por ataki kaj ŝtonmortigi ilin, <span class="m">6</span> sciiĝinte pri ĝi, ili forsavis sin en la urbojn de Likaonio — <span class="nomo" lang="und" title="Ne-Esperanta nomo. Lingvo: nespecifita">Listran</span> kaj <span class="nomo" lang="und" title="Ne-Esperanta nomo. Lingvo: nespecifita">Derben</span> kaj la ĉirkaŭaĵon; <span class="m">7</span> kaj tie ili proklamis la evangelion.</p>

 <p id="az846"><span class="m">8</span> Kaj en <span class="nomo" lang="und" title="Ne-Esperanta nomo. Lingvo: nespecifita">Listra</span> sidadis unu viro senforta en la piedoj, kiu estis lama de la patrina ventro, kaj neniam piediris. <span class="m">9</span> Li aŭdis Paŭlon paroli; kaj ĉi tiu, fikse rigardante lin, kaj vidante, ke ili havas fidon por esti sanigita, <span class="m">10</span> diris per laŭta voĉo: Stariĝu rekte sur viaj piedoj. Kaj li salte leviĝis kaj piediris. <span class="m">11</span> Kaj la homamaso, vidinte tion, kion Paŭlo faris, levis sian voĉon, kaj diris en la Likaonia lingvo: La dioj en homa formo malsupreniris al ni. <span class="m">12</span> Kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>on ili nomis <span class="nomo" lang="und" title="Ne-Esperanta nomo. Lingvo: nespecifita">Zeŭs</span>, kaj Paŭlon <span class="nomo" lang="und" title="Ne-Esperanta nomo. Lingvo: nespecifita">Hermes</span>, ĉar ĉi tiu estis la ĉefa parolanto. <span class="m">13</span> Kaj la pastro de la <span class="nomo" lang="und" title="Ne-Esperanta nomo. Lingvo: nespecifita">Zeŭs</span>, kiu estis antaŭ la urbo, alkondukis bovojn kaj girlandojn al la pordegoj, kaj volis oferi kun la homamasoj. <span class="m">14</span> Sed la apostoloj Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>, aŭdinte, disŝiris siajn vestojn, kaj antaŭensaltis en la amason, kriante, <span class="m">15</span> kaj dirante: Ho viroj, kial vi tion faras? Ni ankaŭ estas homoj, samsentaj kiel vi, kaj ni alportas al vi evangelion, por turni vin de ĉi tiuj vantaĵoj al la vivanta Dio, kiu faris la ĉielon kaj la teron kaj la maron kaj ĉion en ili; <span class="m">16</span> kaj kiu en la pasintaj generacioj permesis, ke ĉiuj nacioj iru siajn proprajn vojojn. <span class="m">17</span> Tamen Li ne lasis Sin sen atesto, ĉar Li bonfaris, donante al vi pluvojn el la ĉielo kaj fruktoportajn sezonojn, plenigante viajn korojn per nutraĵo kaj feliĉo. <span class="m">18</span> Kaj tiel dirante, ili apenaŭ retenis la amasojn de oferado al ili.</p>

 <p id="az847"><span class="m">19</span> Sed alvenis Judoj el <span class="nomo" lang="und" title="Ne-Esperanta nomo. Lingvo: nespecifita">Antioĥia</span> kaj Ikonio, kaj, instiginte la amason, ili priĵetis Paŭlon per ŝtonoj, kaj trenis lin ekster la urbon, pensante, ke li mortis. <span class="m">20</span> Sed kiam la disĉiploj staris ĉirkaŭ li, li leviĝis, kaj eniris en la urbon; kaj en la sekvanta tago li eliris kun <span class="nomo" lang="und" title="Ne-Esperanta nomo. Lingvo: nespecifita">Barnabas</span> al Derbe. <span class="m">21</span> Kaj proklaminte la evangelion al tiu urbo, kaj varbinte multajn disĉiplojn, ili revenis al <span class="nomo" lang="und" title="Ne-Esperanta nomo. Lingvo: nespecifita">Listra</span> kaj Ikonio kaj <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, <span class="m">22</span> firmigante la animojn de la disĉiploj, kaj admonante, ke ili restu en la fido, kaj ke tra multaj suferoj ni devas eniri en la regnon de Dio. <span class="m">23</span> Kaj elektinte presbiterojn por ili en ĉiu eklezio, kaj preĝinte kun fastado, ili rekomendis ilin al la Sinjoro, al kiu ili ekkredis. <span class="m">24</span> Kaj trairinte Pisidion, ili venis en Pamfilion. <span class="m">25</span> Kaj parolinte la vorton en <span class="nomo" lang="und" title="Ne-Esperanta nomo. Lingvo: nespecifita">Perga</span>, ili malsupreniris al <span class="nomo" lang="und" title="Ne-Esperanta nomo. Lingvo: nespecifita">Atalia</span>; <span class="m">26</span> kaj de tie ili ŝipiris al <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, de kie ili estis konfiditaj al la graco de Dio por la laboro, kiun ili plenumis. <span class="m">27</span> Kaj kiam ili alvenis, ili kunvenigis la eklezion, kaj rakontis ĉion, kion Dio per ili faris, kaj ke Li malfermis al la nacianoj pordon de fido. <span class="m">28</span> Kaj ili restis kelkan tempon kun la disĉiploj.</p>

 </div>

 <div class="chapitro"> <h4>15</h4> <p id="az848"><span class="m">1</span> Kaj iuj homoj vojaĝis tien el Judujo, kaj instruis la fratojn: Se vi ne cirkumcidiĝos laŭ la moro de Moseo, vi ne povas saviĝi. <span class="m">2</span> Kaj kiam Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span> havis ne malgrandan malkonsenton kaj diskutadon kontraŭ ili, oni aranĝis, ke Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span> kaj aliaj tieuloj iru Jerusalemon al la apostoloj kaj presbiteroj pri tiu demando. <span class="m">3</span> Ili do, forkondukite de la eklezio, trairis Fenikion kaj Samarion, anoncante la konvertadon de la nacianoj, kaj faris grandan ĝojon al ĉiuj fratoj. <span class="m">4</span> Kaj alveninte en Jerusalemon, ili estis akceptitaj de la eklezio kaj apostoloj kaj presbiteroj, kaj raportis ĉion, kion Dio faris per ili. <span class="m">5</span> Sed leviĝis iuj kredantoj el la sekto de la Fariseoj, dirante: Estas necese cirkumcidi ilin, kaj ordoni, ke ili observu la leĝon de Moseo.</p>

 <p id="az849"><span class="m">6</span> Kaj kunvenis la apostoloj kaj presbiteroj, por esplori tiun aferon. <span class="m">7</span> Kaj post multe da diskutado, Petro stariĝis, kaj diris al ili:</p>

 <p id="az850">Fratoj, vi scias, ke jam antaŭ longe Dio elektis min el inter vi, por ke per mia buŝo la nacianoj aŭdu la vorton de la evangelio kaj kredu. <span class="m">8</span> Kaj Dio, kiu konas la korojn, atestis al ili, donante al ili la Sanktan Spiriton tiel same, kiel al ni; <span class="m">9</span> kaj Li faris nenian diferencon inter ni kaj ili, per la fido puriginte iliajn korojn. <span class="m">10</span> Nun do kial vi incitas Dion, dezirante meti sur la kolon de la disĉiploj jugon, kiun povis porti nek niaj patroj, nek ni? <span class="m">11</span> Sed ni kredas pri nia savo per la graco de la Sinjoro Jesuo tiel same, kiel ankaŭ ili.</p>

 <p id="az851"><span class="m">12</span> Kaj silentis la tuta amaso; kaj ili aŭskultis, dum Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span> rakontis, kiom da signoj kaj mirakloj Dio faris ĉe la nacianoj per ili. <span class="m">13</span> Kaj kiam ili ĉesis paroli, Jakobo respondis, dirante:</p>

 <p id="az852">Fratoj, aŭskultu min; <span class="m">14</span> <span class="nomo" lang="und" title="Ne-Esperanta nomo. Lingvo: nespecifita">Simeon</span> rakontis, kiel unue Dio vizitis nacianojn, por elekti el ili popolon por Sia nomo. <span class="m">15</span> Kaj al tio konsentas la vortoj de la profetoj, kiel estas skribite:</p>

 <p id="az853"><span class="m">16</span> Post tio Mi revenos,<br> Kaj Mi restarigos la falintan tabernaklon de <span class="nomo" lang="und" title="Ne-Esperanta nomo. Lingvo: nespecifita">David</span>,<br> Mi restarigos la detruitaĵojn,<br> Kaj Mi rekonstruos ĝin;<br> <span class="m">17</span> Por ke strebu al la Eternulo la ceteraj homoj<br> Kaj ĉiuj nacioj, inter kiuj estas proklamata Mia nomo,<br> Diras la Eternulo,<br> <span class="m">18</span> Kiu tion faras jam de la tempo antikva.</p>

 <p id="az861"><span class="m">19</span> Tial mi decidas, ke ni ne ĝenu tiujn el la nacianoj, kiuj turniĝas al Dio; <span class="m">20</span> sed ni admonu ilin, ke ili detenu sin de malpuriĝoj ĉe idoloj kaj de malĉasteco kaj de sufokitaĵoj kaj de sango. <span class="m">21</span> Ĉar de post antikvaj generacioj Moseo havas en ĉiuj urboj tiujn, kiuj lin predikas, legate en la sinagogoj ĉiusabate.</p>

 <p id="az862"><span class="m">22</span> Tiam al la apostoloj kaj presbiteroj kun la tuta eklezio ŝajnis bone elekti virojn el inter si kaj sendi ilin al <span class="nomo" lang="und" title="Ne-Esperanta nomo. Lingvo: nespecifita">Antioĥia</span> kun Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>: nome <span class="nomo" lang="und" title="Ne-Esperanta nomo. Lingvo: nespecifita">Judas</span>, alnomata <span class="nomo" lang="und" title="Ne-Esperanta nomo. Lingvo: nespecifita">Barsabas</span>, kaj Silas, viroj konataj inter la fratoj; <span class="m">23</span> kaj ili sendis per ili la jenan leteron: La apostoloj kaj presbiteroj, al la fratoj, kiuj estas el la nacianoj en <span class="nomo" lang="und" title="Ne-Esperanta nomo. Lingvo: nespecifita">Antioĥia</span> kaj Sirio kaj Kilikio, kun saluto: <span class="m">24</span> Ĉar ni aŭdis, ke iuj el ni ĝenis vin per vortoj maltrankviligaj por viaj animoj, al kiuj ni ne ordonis tion, <span class="m">25</span> ŝajnis bone al ni unuanime, ke ni elektu virojn kaj sendu ilin al vi kun niaj amataj <span class="nomo" lang="und" title="Ne-Esperanta nomo. Lingvo: nespecifita">Barnabas</span> kaj Paŭlo, <span class="m">26</span> homoj, kiuj riskis siajn vivojn pro la nomo de nia Sinjoro Jesuo Kristo. <span class="m">27</span> Ni do sendis Judason kaj Silason, kiuj ankaŭ mem buŝe diros tion saman. <span class="m">28</span> Ĉar al la Sankta Spirito kaj al ni ŝajnis bone meti sur vin nenian alian ŝarĝon, krom la jenaj necesaj aferoj: <span class="m">29</span> ke oni sin detenu de idoloferitaĵoj kaj de sango kaj de sufokitaĵoj kaj de malĉasteco; se vi vin gardos kontraŭ tio, vi bone agos. Adiaŭ!</p>

 <p id="az863"><span class="m">30</span> Ili do, forsendite, iris al <span class="nomo" lang="und" title="Ne-Esperanta nomo. Lingvo: nespecifita">Antioĥia</span>; kaj kunveniginte la amason, ili transdonis la leteron. <span class="m">31</span> Kaj leginte ĝin, ili ĝojis pro la konsolo. <span class="m">32</span> Kaj <span class="nomo" lang="und" title="Ne-Esperanta nomo. Lingvo: nespecifita">Judas</span> kaj Silas, kiuj estis ankaŭ mem profetoj, konsolis la fratojn per multe da parolo kaj firmigis ilin. <span class="m">33</span> Kaj pasiginte kelkan tempon, ili kun paco foriris de la fratoj al siaj forsendintoj. (34 Tamen plaĉis al Silas tie restadi.) <span class="m">35</span> Sed Paŭlo kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span> restis en <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, instruante kaj predikante, kun multaj aliaj, la vorton de la Sinjoro.</p>

 <p id="az864"><span class="m">36</span> Kaj post kelke da tagoj Paŭlo diris al <span class="nomo" lang="und" title="Ne-Esperanta nomo. Lingvo: nespecifita">Barnabas</span>: Ni reiru, kaj vizitu niajn fratojn en ĉiu urbo, kie ni proklamis la vorton de la Sinjoro, kaj vidu, kiel ili fartas. <span class="m">37</span> Kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span> konsilis kunpreni Johanon, alnomatan Marko. <span class="m">38</span> Sed Paŭlo ne aprobis kunpreni tiun, kiu sin fortiris de ili en Pamfilio, kaj ne kuniris en la laboron. <span class="m">39</span> Kaj fariĝis disputo, tiel ke ili disiĝis unu de la alia; kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>, kunprenante Markon, ŝipiris al Kipro; <span class="m">40</span> sed Paŭlo, elektinte Silason, foriris, konfidite de la fratoj al la graco de Dio. <span class="m">41</span> Kaj li iris tra Sirio kaj Kilikio, firmigante la ekleziojn.</p>

 </div>

 <div class="chapitro"> <h4>16</h4> <p id="az865"><span class="m">1</span> Kaj li venis al Derbe kaj <span class="nomo" lang="und" title="Ne-Esperanta nomo. Lingvo: nespecifita">Listra</span>; kaj jen tie estis unu disĉiplo, nomata Timoteo, filo de kredanta Judino kaj de Greka patro. <span class="m">2</span> Tiu estis bone atestata de la fratoj en <span class="nomo" lang="und" title="Ne-Esperanta nomo. Lingvo: nespecifita">Listra</span> kaj Ikonio. <span class="m">3</span> Tiun Paŭlo deziris, ke li foriru kun li, kaj li prenis kaj cirkumcidis lin pro la Judoj, kiuj estis en tiuj regionoj; ĉar ĉiuj sciis, ke lia patro estas Greko. <span class="m">4</span> Kaj dum ili trapasis la urbojn, ili transdonis al ili por observado la dekretojn, deciditajn de la apostoloj kaj presbiteroj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">5</span> Tiel la eklezioj firmiĝis en la fido, kaj kreskis laŭnombre ĉiutage.</p>

 <p id="az866"><span class="m">6</span> Kaj ili trairis la Frigian kaj Galatujan regionon, malpermesite de la Sankta Spirito priparoli la vorton en Azio; <span class="m">7</span> kaj veninte apud <span class="nomo" lang="und" title="Ne-Esperanta nomo. Lingvo: nespecifita">Misia</span>, ili klopodis eniri en Bitinion, kaj la Spirito de Jesuo tion ne permesis al ili; <span class="m">8</span> kaj pasinte preter <span class="nomo" lang="und" title="Ne-Esperanta nomo. Lingvo: nespecifita">Misia</span>, ili malsupreniris al <span class="nomo" lang="und" title="Ne-Esperanta nomo. Lingvo: nespecifita">Troas</span>. <span class="m">9</span> Kaj vizio aperis al Paŭlo dum la nokto: viro Makedona staris, kaj petegis lin, dirante: Transpasu al Makedonujo, kaj nin helpu. <span class="m">10</span> Kaj post kiam li vidis la vizion, ni tuj penis foriri en Makedonujon, konkludinte, ke Dio vokis nin, por prediki al ili la evangelion.</p>

 <p id="az867"><span class="m">11</span> Tial, ekŝipirinte de <span class="nomo" lang="und" title="Ne-Esperanta nomo. Lingvo: nespecifita">Troas</span>, ni rekte veturis al <span class="nomo" lang="und" title="Ne-Esperanta nomo. Lingvo: nespecifita">Samotrake</span>, kaj la sekvantan tagon al <span class="nomo" lang="und" title="Ne-Esperanta nomo. Lingvo: nespecifita">Neapolis</span>; <span class="m">12</span> kaj de tie al <span class="nomo" lang="und" title="Ne-Esperanta nomo. Lingvo: nespecifita">Filipi</span>, kiu estas kolonio, ĉefurbo de la Makedonuja provinco; kaj en tiu urbo ni restis dum kelke da tagoj. <span class="m">13</span> Kaj en la sabato ni eliris ekster la pordegon apud rivero, kie, ni supozis, estis kunvenejo por preĝado; kaj ni sidiĝis, kaj parolis al la virinoj kunvenintaj. <span class="m">14</span> Kaj unu virino, nomata <span class="nomo" lang="und" title="Ne-Esperanta nomo. Lingvo: nespecifita">Lidia</span>, vendistino de purpuro, el la urbo <span class="nomo" lang="und" title="Ne-Esperanta nomo. Lingvo: nespecifita">Tiatira</span>, adorantino de Dio, nin aŭdis; ŝian koron la Sinjoro malfermis, por atenti la parolojn de Paŭlo. <span class="m">15</span> Kaj kiam ŝi estis baptita, kun sia familio, ŝi nin petegis, dirante: Se vi juĝas min fidela al la Sinjoro, venu, kaj loĝu en mia domo. Kaj ŝi devigis nin.</p>

 <p id="az868"><span class="m">16</span> Kaj kiam ni iris al la kunvenejo por preĝado, renkontis nin unu knabino, kiu havis orakolan spiriton kaj kiu per aŭgurado alportadis al siaj mastroj multan gajnon. <span class="m">17</span> Ŝi sekvis Paŭlon kaj nin, kaj kriadis, dirante: Tiuj homoj estas servistoj de Dio la Plejalta, kiuj proklamas al vi vojon de savo. <span class="m">18</span> Kaj tion ŝi faris dum multe da tagoj. Sed Paŭlo, ĉagrenite, turnis sin, kaj diris al la spirito: Mi ordonas al vi en la nomo de Jesuo Kristo, ke vi eliru el ŝi. Kaj ĝi eliris en tiu sama horo.</p>

 <p id="az869"><span class="m">19</span> Sed ŝiaj mastroj, vidinte, ke eliris la espero de ilia gajno, kaptis Paŭlon kaj Silason, kaj trenis ilin en la placon al la regantoj, <span class="m">20</span> kaj kondukinte ilin al la urbestroj, diris: Ĉi tiuj homoj treege maltrankviligas nian urbon, estante Judoj, <span class="m">21</span> kaj ili proklamas morojn, kiujn ne decas akcepti nek fari por ni, kiuj estas Romanoj. <span class="m">22</span> Kaj la popolo amase sin kolektis kontraŭ ili; kaj la urbestroj, forŝirinte de ili la vestojn, ordonis, ke oni vergobatu ilin. <span class="m">23</span> Kaj metinte sur ilin multajn batojn, ili ĵetis ilin en malliberejon, ordonante al la estro de la malliberejo, ke li forte gardu ilin; <span class="m">24</span> kaj li, ricevinte tiun ordonon, ĵetis ilin en la internan karceron kaj fiksis iliajn piedojn en la trabon. <span class="m">25</span> Sed ĉirkaŭ la noktomezo Paŭlo kaj Silas preĝis kaj himnis al Dio, kaj la katenitoj aŭskultis ilin; <span class="m">26</span> kaj subite fariĝis granda tertremo, tiel ke la fundamentoj de la malliberejo skuiĝis; kaj tuj ĉiuj pordoj malfermiĝis, kaj ĉies katenoj falis. <span class="m">27</span> Kaj la malliberejestro, vekiĝinte, kaj vidante la pordojn de la karcero malfermitaj, eltiris sian glavon kaj volis mortigi sin, supozante, ke la malliberuloj forkuris. <span class="m">28</span> Sed Paŭlo vokis per laŭta voĉo, dirante: Nenian malbonon faru al vi, ĉar ni ĉiuj estas ĉi tie. <span class="m">29</span> Kaj veniginte lumilon, li ensaltis, kaj, tremante de timo, kliniĝis antaŭ Paŭlo kaj Silas, <span class="m">30</span> kaj kondukis ilin eksteren, kaj diris: Sinjoroj, kion mi devas fari, por esti savita? <span class="m">31</span> Kaj ili diris: Kredu al la Sinjoro Jesuo, kaj vi estos savita, vi kaj via familio. <span class="m">32</span> Kaj ili parolis la vorton de la Sinjoro al li kaj al ĉiuj en lia domo. <span class="m">33</span> Kaj li kondukis ilin en tiu sama nokta horo kaj lavis al ili la batovundojn; kaj baptiĝis senprokraste li kaj ĉiuj liaj domanoj. <span class="m">34</span> Kaj li kondukis ilin en sian domon, kaj aranĝis por ili manĝotablon, kaj tre ĝojis kun sia tuta domanaro, ekkredinte al Dio.</p>

 <p id="az870"><span class="m">35</span> Sed kiam tagiĝis, la urbestroj sendis la liktorojn, por diri: Forliberigu tiujn homojn. <span class="m">36</span> Kaj la malliberejestro raportis la vortojn al Paŭlo: La urbestroj ĵus sendis, por ke vi forliberiĝu; tial nun elvenu kaj foriru pace. <span class="m">37</span> Sed Paŭlo diris al ili: Ili publike vergobatis nin ne kondamnitajn, kvankam ni estas Romanoj, kaj nin ĵetis en malliberejon; kaj ĉu ili nun elĵetas nin kaŝe? tute ne; ili mem venu kaj forkonduku nin. <span class="m">38</span> Kaj la liktoroj raportis tiujn vortojn al la urbestroj; kaj ĉi tiuj timis, aŭdante, ke ili estas Romanoj; <span class="m">39</span> kaj ili venis kaj petegis ilin, kaj, elkondukinte ilin, petis, ke ili foriru de la urbo. <span class="m">40</span> Kaj ili eliris el la malliberejo, kaj eniris en la domon de <span class="nomo" lang="und" title="Ne-Esperanta nomo. Lingvo: nespecifita">Lidia</span>; kaj vidinte kaj konsolinte la fratojn, ili foriris.</p>

 </div>

 <div class="chapitro"> <h4>17</h4> <p id="az871"><span class="m">1</span> Kaj vojaĝinte tra <span class="nomo" lang="und" title="Ne-Esperanta nomo. Lingvo: nespecifita">Amfipolis</span> kaj <span class="nomo" lang="und" title="Ne-Esperanta nomo. Lingvo: nespecifita">Apolonia</span>, ili alvenis en Tesalonikon, kie estis sinagogo de la Judoj; <span class="m">2</span> kaj laŭ sia kutimo Paŭlo eniris al ili, kaj dum tri sabatoj li rezonadis kun ili el la Skriboj, <span class="m">3</span> klarigante kaj montrante, ke la Kristo devis suferi kaj releviĝi el la mortintoj, kaj dirante: Ĉi tiu Jesuo, kiun mi predikas al vi, estas la Kristo. <span class="m">4</span> Kaj unuj el ili estis konvinkitaj, kaj kunsortiĝis kun Paŭlo kaj Silas; kaj el la piaj Grekoj granda amaso, kaj el la ĉefaj virinoj ne malmultaj. <span class="m">5</span> Sed la Judoj, enviante, varbis kelkajn malnoblulojn el la popolaĉo, kaj, kolektinte homamason, entumultigis la urbon; kaj atakinte la domon de Jason, ili klopodis elkonduki ilin al la popolo. <span class="m">6</span> Sed ne trovinte ilin, ili trenis Jasonon kaj kelkajn fratojn antaŭ la urbestrojn, kriante: Tiuj samaj, kiuj renversis la tutan mondon, alestas ankaŭ ĉi tie; <span class="m">7</span> ilin Jason akceptis; kaj ili ĉiuj agas kontraŭ la dekretoj de Cezaro, dirante, ke estas alia reĝo, Jesuo. <span class="m">8</span> Kaj ili maltrankviligis la homamason kaj la urbestrojn, kiuj tion aŭdis. <span class="m">9</span> Kaj ĉi tiuj, ricevinte garantiaĵon de Jason kaj la aliaj, liberigis ilin.</p>

 <p id="az872"><span class="m">10</span> Kaj la fratoj tuj forsendis Paŭlon kaj Silason nokte al <span class="nomo" lang="und" title="Ne-Esperanta nomo. Lingvo: nespecifita">Berea</span>; kaj alveninte tien, ili iris en la sinagogon de la Judoj. <span class="m">11</span> Kaj ĉi tiuj estis pli noblaj ol la Tesalonikanoj, ĉar ili akceptis la vorton kun plena fervoro, kaj ĉiutage esploris la Skribojn, por konstati, ĉu tiuj aferoj estas veraj. <span class="m">12</span> Tial multaj el ili kredis, kaj ne malmultaj el la Grekaj virinoj honorindaj kaj el la viroj. <span class="m">13</span> Sed kiam la Judoj en Tesaloniko sciiĝis, ke ankaŭ en <span class="nomo" lang="und" title="Ne-Esperanta nomo. Lingvo: nespecifita">Berea</span> la vorto de Dio estas proklamita de Paŭlo, ili venis ankaŭ tien, maltrankviligante kaj ekscitante la homamason. <span class="m">14</span> Kaj tiam la fratoj tuj forsendis Paŭlon, por ke li iru ĝis la marbordo; sed Silas kaj Timoteo restis ankoraŭ tie. <span class="m">15</span> Kaj la gvidantoj de Paŭlo kondukis lin ĝis Ateno, kaj ricevinte komision al Silas kaj Timoteo, ke ili venu al li kiel eble plej rapide, ili foriris.</p>

 <p id="az873"><span class="m">16</span> Kaj dum Paŭlo atendis ilin en Ateno, lia spirito ĉagreniĝis en li, kiam li vidis la urbon idolplena. <span class="m">17</span> Tial li rezonadis en la sinagogoj kun la Judoj kaj la diotimantoj, kaj sur la placo ĉiutage kun la renkontitoj. <span class="m">18</span> Kaj iuj el la Epikuranaj kaj Stoikaj filozofoj lin renkontis. Kaj unuj diris: Kion volus diri ĉi tiu vortŝutanto? aliaj diris: Li ŝajnas esti proklamanto de fremdaj diaĵoj; ĉar li predikis Jesuon kaj la releviĝon. <span class="m">19</span> Kaj ili prenis lin, kaj kondukis lin al la Areopago, dirante: Ĉu ni povas scii, kio estas tiu nova instruo, priparolata de vi? <span class="m">20</span> Ĉar fremdaĵojn vi portas al niaj oreloj; ni do volas scii, kion signifas tiuj aferoj. <span class="m">21</span> (Ĉiuj Atenanoj kaj la tie loĝantaj fremduloj pasigadis la tempon ĉe nenio alia, krom diri aŭ aŭdi ion plej novan.) <span class="m">22</span> Kaj Paŭlo staris meze de la Areopago, kaj diris:</p>

 <p id="az874">Atenanoj, mi rimarkas, ke vi estas ĉiurilate tro servemaj al diaĵoj. <span class="m">23</span> Ĉar preterpasante kaj rigardante viajn adorataĵojn, mi trovis ankaŭ altaron, sur kiu estis skribite: AL DIO NEKONATA. Kiun do vi nekonante adoras, Tiun mi predikas al vi. <span class="m">24</span> La Dio, kiu faris la mondon kaj ĉion, kio estas en ĝi, estante per Si mem Sinjoro de la ĉielo kaj la tero, ne loĝas en manfaritaj temploj; <span class="m">25</span> kaj ne estas servata de homaj manoj, kvazaŭ Li ion bezonus, ĉar Li mem donas al ĉiuj vivon kaj spiron kaj ĉion; <span class="m">26</span> kaj el unu origino Li faris ĉiujn naciojn de la homoj, por loĝi sur la tuta supraĵo de la tero, difininte ordigitajn epokojn kaj la limojn de iliaj loĝejoj; <span class="m">27</span> por ke ili serĉu Dion, se eble ili povus ĉirkaŭpalpi kaj trovi Lin, kvankam Li ne estas malproksime de ĉiu el ni; <span class="m">28</span> ĉar en Li ni vivas kaj moviĝas kaj ekzistas, kiel ankaŭ iuj viaj poetoj diris: Ĉar ni estas ankaŭ Lia idaro. <span class="m">29</span> Tial ni, estante idaro de Dio, devas ne opinii la Diecon simila al oro aŭ arĝento aŭ ŝtono, gravuraĵo de homa arto kaj imagado. <span class="m">30</span> Kaj la tempojn de nesciado preterrigardis Dio, sed nun Li proklamas al ĉiuj homoj, ke ili pentu; <span class="m">31</span> tial Li difinis tagon, en kiu Li juĝos la mondon en justeco per tiu viro, kiun Li elektis, doninte garantion pri tio al ĉiuj homoj per tio, ke Li relevis lin el la mortintoj.</p>

 <p id="az875"><span class="m">32</span> Kaj aŭdinte pri releviĝo de la mortintoj, unuj mokis; sed aliaj diris: Ni aŭskultos vin denove pri tio. <span class="m">33</span> Kaj tiel Paŭlo eliris el inter ili. <span class="m">34</span> Sed iuj viroj aliĝis al li kaj kredis, inter kiuj estis Dionisio, Areopagano, kaj virino, nomata <span class="nomo" lang="und" title="Ne-Esperanta nomo. Lingvo: nespecifita">Damaris</span>, kaj aliaj kun ili.</p>

 </div>

 <div class="chapitro"> <h4>18</h4> <p id="az876"><span class="m">1</span> Post tio li foriris el Ateno kaj alvenis en Korinton. <span class="m">2</span> Kaj li trovis Judon, nomatan <span class="nomo" lang="und" title="Ne-Esperanta nomo. Lingvo: nespecifita">Akvila</span>, Pontanon laŭ gento, antaŭ ne longe venintan el Italujo, kaj Priskilan, lian edzinon, ĉar Klaŭdio jam ordonis, ke ĉiuj Judoj foriru el Romo; kaj li iris al ili; <span class="m">3</span> kaj, ĉar li estis sammetiisto, li loĝis ĉe ili, kaj ili laboris, ĉar ili estis laŭ metio tendofaristoj. <span class="m">4</span> Kaj li diskutadis en la sinagogo ĉiusabate, kaj penis konvinki Judojn kaj Grekojn.</p>

 <p id="az877"><span class="m">5</span> Kiam do Silas kaj Timoteo alvenis el Makedonujo, Paŭlo estis premata per la predikado, atestante al la Judoj, ke Jesuo estas la Kristo. <span class="m">6</span> Sed kiam ili kontraŭstaris kaj blasfemis, li elskuis siajn vestojn, kaj diris al ili: Via sango estu sur viaj kapoj; mi estas pura; de nun mi iros al la nacianoj. <span class="m">7</span> Kaj foririnte de tie, li iris en la domon de homo nomata Tito Justo, kiu adoris Dion, kaj kies domo estis tuj apud la sinagogo. <span class="m">8</span> Kaj Krispo, la sinagogestro, kredis al la Sinjoro kune kun ĉiuj siaj domanoj; kaj multaj Korintanoj, aŭdinte, kredis kaj baptiĝis. <span class="m">9</span> Kaj la Sinjoro diris per vizio nokte al Paŭlo: Ne timu, sed parolu, kaj ne silentu; <span class="m">10</span> ĉar mi estas kun vi, kaj neniu vin atakos, por fari al vi malbonon; ĉar mi havas multe da homoj en ĉi tiu urbo. <span class="m">11</span> Kaj li loĝis tie jaron kaj ses monatojn, instruante inter ili la vorton de Dio.</p>

 <p id="az878"><span class="m">12</span> Sed kiam Galiono estis prokonsulo de la Aĥaja lando, la Judoj leviĝis unuanime kontraŭ Paŭlo, kaj kondukis lin al la tribunala seĝo, <span class="m">13</span> dirante: Kontraŭ la leĝo ĉi tiu instigas homojn adori Dion. <span class="m">14</span> Sed kiam Paŭlo estis malfermonta la buŝon, Galiono diris al la Judoj: Se vere tio estus ia maljustaĵo aŭ malbonega kanajlaĵo, ho Judoj, estus racie, ke mi vin toleru; <span class="m">15</span> sed se prezentiĝas demandoj pri vortoj kaj nomoj kaj via propra leĝo, vi mem ĝin atentu; pri tiaj aferoj mi ne volas esti juĝanto. <span class="m">16</span> Kaj li forpelis ilin de la tribunala seĝo. <span class="m">17</span> Kaj ili ĉiuj ekkaptis Sosteneson, la sinagogestron, kaj batis lin antaŭ la tribunala seĝo. Kaj Galiono atentis nenion el tio.</p>

 <p id="az879"><span class="m">18</span> Kaj Paŭlo, restinte post tio ankoraŭ dum multe da tagoj, adiaŭis la fratojn, kaj de tie ŝipiris al Sirio, kaj kun li <span class="nomo" lang="und" title="Ne-Esperanta nomo. Lingvo: nespecifita">Priskila</span> kaj <span class="nomo" lang="und" title="Ne-Esperanta nomo. Lingvo: nespecifita">Akvila</span>; sed li razis sian kapon en <span class="nomo" lang="und" title="Ne-Esperanta nomo. Lingvo: nespecifita">Kenkrea</span>, ĉar li faris sanktan promeson. <span class="m">19</span> Kaj ili alvenis en Efeson, kaj li lasis ilin tie; sed li mem eniris en la sinagogon, kaj diskutis kun la Judoj. <span class="m">20</span> Kaj kiam ili petis lin restadi pli longe, li ne konsentis; <span class="m">21</span> sed adiaŭinte ilin, kaj dirinte: Mi denove revenos al vi, se plaĉos al Dio — li ekŝipiris el Efeso. <span class="m">22</span> Kaj elŝipiĝinte en <span class="nomo" lang="und" title="Ne-Esperanta nomo. Lingvo: nespecifita">Cezarea</span>, li supreniris kaj salutis la eklezion, kaj poste vojaĝis al <span class="nomo" lang="und" title="Ne-Esperanta nomo. Lingvo: nespecifita">Antioĥia</span>. <span class="m">23</span> Kaj pasiginte iom da tempo tie, li foriris, kaj trapasis laŭvice la Galatujan kaj Frigian regionon, fortikigante ĉiujn disĉiplojn.</p>

 <p id="az880"><span class="m">24</span> Kaj unu Judo, nomata <span class="nomo" lang="und" title="Ne-Esperanta nomo. Lingvo: nespecifita">Apolos</span>, Aleksandriano laŭ gento, viro klera, venis al Efeso; kaj li estis potenca en la Skriboj. <span class="m">25</span> Ĉi tiu jam estis instruita pri la vojo de la Sinjoro; kaj estante fervora en spirito, li paroladis kaj instruadis precize pri Jesuo, konante nur la bapton de Johano; <span class="m">26</span> kaj li komencis paroli sentime en la sinagogo. Sed <span class="nomo" lang="und" title="Ne-Esperanta nomo. Lingvo: nespecifita">Akvila</span> kaj <span class="nomo" lang="und" title="Ne-Esperanta nomo. Lingvo: nespecifita">Priskila</span>, aŭdinte lin, alprenis lin al si, kaj klarigis al li pli precize la vojon de Dio. <span class="m">27</span> Kaj kiam li volis transiri en la Aĥajan landon, la fratoj kuraĝigis lin, kaj skribis al la disĉiploj, ke ili akceptu lin; kaj alveninte, li multe helpis tiujn, kiuj kredis per graco; <span class="m">28</span> ĉar konvinke li refutis la Judojn publike, pruvante per la Skriboj, ke Jesuo estas la Kristo.</p>

 </div>

 <div class="chapitro"> <h4>19</h4> <p id="az881"><span class="m">1</span> Kaj dum <span class="nomo" lang="und" title="Ne-Esperanta nomo. Lingvo: nespecifita">Apolos</span> estis en Korinto, Paŭlo, trapasinte la supran regionon, venis al Efeso, kaj trovinte iujn disĉiplojn, <span class="m">2</span> li diris al ili: Ĉu vi ricevis la Sanktan Spiriton, kiam vi ekkredis? Kaj ili diris al li: Ni ankoraŭ eĉ ne aŭdis, ĉu estas Sankta Spirito. <span class="m">3</span> Kaj li diris al ili: En kion do vi baptiĝis? Kaj ili diris: En la bapton de Johano. <span class="m">4</span> Kaj Paŭlo diris: Johano baptis per la bapto de pento, dirante al la popolo, ke ili kredu al tiu, kiu venos post li, tio estas al Jesuo. <span class="m">5</span> Kaj tion aŭdinte, ili baptiĝis en la nomon de la Sinjoro Jesuo. <span class="m">6</span> Kaj kiam Paŭlo metis siajn manojn sur ilin, la Sankta Spirito venis sur ilin; kaj ili ekparolis per lingvoj kaj ekprofetis. <span class="m">7</span> Kaj ili ĉiuj estis ĉirkaŭ dek du viroj.</p>

 <p id="az882"><span class="m">8</span> Kaj li eniris en la sinagogon, kaj parolis sentime en la daŭro de tri monatoj, diskutante kaj rezonante rilate la regnon de Dio. <span class="m">9</span> Sed kiam kelkaj obstiniĝis kaj malobeis, kalumniante la Vojon antaŭ la homamaso, li foriris de ili, kaj forigis la disĉiplojn, kaj diskutis ĉiutage en la lernejo de Tiranos. <span class="m">10</span> Kaj tio daŭris dum du jaroj; tiel ke ĉiuj loĝantoj en Azio, Judoj kaj Grekoj, aŭdis la vorton de la Sinjoro. <span class="m">11</span> Kaj Dio faris per la manoj de Paŭlo eksterordinarajn miraklojn; <span class="m">12</span> tiel ke al la malsanuloj oni alportis de lia korpo viŝtukojn aŭ vestotukojn, kaj la malsanoj forlasis ilin, kaj la malbonaj spiritoj eliris. <span class="m">13</span> Sed ankaŭ kelkaj el la vagemaj Judoj, ekzorcistoj, entreprenis nomi super tiuj, kiuj havis la malbonajn spiritojn, la nomon de la Sinjoro Jesuo, dirante: Mi ekzorcas vin per Jesuo, kiun Paŭlo predikas. <span class="m">14</span> Kaj sep filoj de unu Judo, <span class="nomo" lang="und" title="Ne-Esperanta nomo. Lingvo: nespecifita">Skeva</span>, ĉefpastro, tion faris. <span class="m">15</span> Kaj la malbona spirito responde diris al ili: Jesuon mi konas, kaj Paŭlon mi konas; sed kiuj estas vi? <span class="m">16</span> Kaj la viro, en kiu estis la malbona spirito, sin ĵetis sur ilin, kaj venkis kaj superfortis ilin, tiel ke ili forkuris el tiu domo nudaj kaj vunditaj. <span class="m">17</span> Kaj tio sciiĝis al ĉiuj, kiuj loĝis en Efeso, Judoj kaj Grekoj; kaj timo falis sur ilin ĉiujn, kaj la nomo de la Sinjoro Jesuo grandiĝis. <span class="m">18</span> Multaj ankaŭ el la kredantoj venis, kaj konfesis, montrante siajn agojn. <span class="m">19</span> Kaj ne malmultaj el tiuj, kiuj praktikis magiajn artojn, alportis amase siajn librojn, kaj bruligis ilin antaŭ la okuloj de ĉiuj; kaj oni kalkulis ilian valoron, kaj trovis ĝin kvindek miloj da moneroj arĝentaj. <span class="m">20</span> Tiel forte kreskis la vorto de la Sinjoro kaj sukcesis.</p>

 <p id="az883"><span class="m">21</span> Kaj kiam tio finiĝis, Paŭlo intencis en la spirito, trapasinte Makedonujon kaj la Aĥajan landon, vojaĝi al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj li diris: Post kiam mi iros tien, mi devos ankaŭ vidi Romon. <span class="m">22</span> Kaj sendinte en Makedonujon du el siaj helpservantoj, Timoteon kaj Eraston, li mem restis iom da tempo en Azio.</p>

 <p id="az884"><span class="m">23</span> Kaj ĉirkaŭ tiu tempo leviĝis ne malgranda ekscitiĝo pri la Vojo. <span class="m">24</span> Ĉar unu viro, nomata Demetrio, arĝentaĵisto, kiu faradis arĝentajn templetojn de <span class="nomo" lang="und" title="Ne-Esperanta nomo. Lingvo: nespecifita">Artemis</span>, liveris al la metiistoj multe da okupo; <span class="m">25</span> kaj li kunvenigis ilin, kune kun la samokupaj laboristoj, kaj diris: Ho viroj, vi scias, ke per ĉi tiu metio ni havas bonajn enspezojn. <span class="m">26</span> Kaj vi vidas kaj aŭdas, ke ne sole en Efeso, sed ankaŭ tra preskaŭ la tuta Azio, ĉi tiu Paŭlo jam influis kaj forturnis multe da homoj, dirante, ke tio, kio estas manfarita, estas ne-dioj; <span class="m">27</span> kaj estas danĝero, ne sole ke ĉi tiu nia metio estos malestimata, sed ankaŭ ke la templo de la granda diino <span class="nomo" lang="und" title="Ne-Esperanta nomo. Lingvo: nespecifita">Artemis</span> estos malŝatata; kaj eble estos senigita je sia majesto tiu, kiun la tuta Azio kaj la tuta mondo adoras. <span class="m">28</span> Aŭdinte tion, ili pleniĝis de kolero, kaj ekkriis, dirante: Granda estas <span class="nomo" lang="und" title="Ne-Esperanta nomo. Lingvo: nespecifita">Artemis</span> de la Efesanoj. <span class="m">29</span> Kaj la urbo pleniĝis de tumulto; kaj oni kure kolektiĝis unuanime en la teatron, ekkaptinte Gajon kaj Aristarĥon, Makedonojn, kunvojaĝantojn de Paŭlo. <span class="m">30</span> Kaj kiam Paŭlo volis eniri antaŭ la popolon, la disĉiploj tion ne permesis al li. <span class="m">31</span> Kaj ankaŭ kelkaj el la ĉefoj de Azio, kiuj estis liaj amikoj, sendis al li, kaj petegis lin ne riski sin en la teatron. <span class="m">32</span> Kriadis ili do diverse ion kaj alion, ĉar la kunveno estis konfuzita; kaj la plimulto ne sciis, kial ili kunvenis. <span class="m">33</span> Kaj el la homamaso ili elpaŝigis Aleksandron, kiun la Judoj puŝis antaŭen. Kaj Aleksandro gestis per la mano, kaj ekprovis pledi antaŭ la popolo. <span class="m">34</span> Sed sciiĝinte, ke li estas Judo, ĉiuj unuvoĉe en la daŭro de ĉirkaŭ du horoj kriadis: Granda estas <span class="nomo" lang="und" title="Ne-Esperanta nomo. Lingvo: nespecifita">Artemis</span> de la Efesanoj! <span class="m">35</span> Kaj kiam la urboskribisto kvietigis la amason, li diris: Ho Efesanoj, ĉu do ekzistas homo nescianta, ke la urbo de la Efesanoj estas templogardanto de <span class="nomo" lang="und" title="Ne-Esperanta nomo. Lingvo: nespecifita">Artemis</span> la granda kaj de la elĉiela falintaĵo? <span class="m">36</span> Ĉar tio do ne estas kontraŭdirebla, vi devas esti trankvilaj, kaj fari nenion senpripense. <span class="m">37</span> Ĉar vi alkondukis ĉi tiujn virojn, kiuj estas nek templorabistoj nek blasfemantoj de nia diino. <span class="m">38</span> Se do Demetrio kaj la kun li metiistoj havas plendaferon kontraŭ iu, la juĝejoj estas je ilia dispono, kaj ekzistas prokonsuloj; ili procesu unu kontraŭ alia. <span class="m">39</span> Sed se vi faras esploron pri io alia, tio decidiĝos en la laŭleĝa kunveno. <span class="m">40</span> Ĉar estas danĝero, ke oni akuzos nin pri tumulto rilate la hodiaŭan aferon, pro manko de motivo; kaj rilate ĝin, ni ne povos pravigi ĉi tiun homamasiĝon. <span class="m">41</span> Kaj tion dirinte, li dissendis la kunvenintojn.</p>

 </div>

 <div class="chapitro"> <h4>20</h4> <p id="az885"><span class="m">1</span> Kaj kiam la tumulto ĉesiĝis, Paŭlo, veniginte al si kaj admoninte la disĉiplojn, adiaŭis ilin, kaj foriris, por iri en Makedonujon. <span class="m">2</span> Kaj trairinte tiujn regionojn, kaj per multaj paroloj kuraĝiginte la tieulojn, li venis en Grekujon. <span class="m">3</span> Kaj pasiginte tie tri monatojn, post konspiro farita de la Judoj kontraŭ li, kiam li volis ŝipiri al Sirio, li decidis reveni tra Makedonujo. <span class="m">4</span> Kaj ĝis Azio akompanis lin <span class="nomo" lang="und" title="Ne-Esperanta nomo. Lingvo: nespecifita">Sopater</span> el <span class="nomo" lang="und" title="Ne-Esperanta nomo. Lingvo: nespecifita">Berea</span>, la filo de Pirho; kaj el la Tesalonikanoj, Aristarĥo kaj Sekundo; kaj Gajo el Derbe, kaj Timoteo; kaj Tiĥiko kaj Trofimo, Azianoj. <span class="m">5</span> Sed ĉi tiuj, antaŭirinte, atendis nin en <span class="nomo" lang="und" title="Ne-Esperanta nomo. Lingvo: nespecifita">Troas</span>. <span class="m">6</span> Kaj ni ŝipiris de <span class="nomo" lang="und" title="Ne-Esperanta nomo. Lingvo: nespecifita">Filipi</span> post la tagoj de macoj, kaj alvenis al ili en <span class="nomo" lang="und" title="Ne-Esperanta nomo. Lingvo: nespecifita">Troas</span> post kvin tagoj, kaj tie ni restis sep tagojn.</p>

 <p id="az886"><span class="m">7</span> Kaj en la unua tago de la semajno, kiam ni kunvenis, por dispecigi panon, Paŭlo paroladis al ili, intencante foriri en la sekvanta tago; kaj li daŭrigis sian paroladon ĝis noktomezo. <span class="m">8</span> Kaj estis multaj lumiloj en la supra ĉambro, kie ni kunvenis. <span class="m">9</span> Kaj sur la fenestro sidis junulo, nomata Eŭtiĥo, premegata de profunda dormo; kaj dum Paŭlo ankoraŭ longe paroladis, tiu, venkite de la dormo, falis malsupren de la tria etaĝo, kaj estis levita malviva. <span class="m">10</span> Kaj Paŭlo malsupreniris, kaj falis sur lin, kaj ĉirkaŭpreninte lin, diris: Ne maltrankviliĝu; ĉar lia vivo estas en li. <span class="m">11</span> Kaj suprenirinte, kaj dispeciginte la panon, kaj manĝinte, kaj parolinte kun ili longe, ĝis la tagiĝo, fine li foriris. <span class="m">12</span> Kaj ili alkondukis la knabon vivantan, kaj multe konsoliĝis.</p>

 <p id="az887"><span class="m">13</span> Sed ni, irinte pli frue al la ŝipo, ekveturis al Asos, por tie enŝipigi Paŭlon; ĉar tiel li aranĝis, intencante mem piediri. <span class="m">14</span> Kaj kiam li renkontis nin en Asos, ni enŝipigis lin, kaj venis al Mitilene. <span class="m">15</span> Kaj de tie ŝipirinte, ni alvenis la sekvantan tagon kontraŭ Ĥios; kaj la duan tagon ni atingis Samoson; kaj la trian tagon ni alvenis en Mileton. <span class="m">16</span> Ĉar Paŭlo decidis preterveturi Efeson, por ne perdi tempon en Azio; ĉar li rapidis, por esti en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, se li nur povos, en la Pentekosta tago.</p>

 <p id="az888"><span class="m">17</span> Kaj de Mileto li sendis al Efeso, kaj alvokis al si la presbiterojn de la eklezio. <span class="m">18</span> Kaj kiam ili alvenis, li diris al ili:</p>

 <p id="az889">Vi mem scias de post la tago, kiam mi unue enpaŝis en Azion, kiamaniere mi kondutis inter vi dum la tuta tempo, <span class="m">19</span> servante la Sinjoron kun ĉia humileco, kaj ĉe larmoj kaj ĉe tentoj, kiuj okazis al mi per la konspiroj de la Judoj; <span class="m">20</span> kaj ke mi ne hezitis deklari al vi ĉion utilan, instruante vin publike, kaj de domo al domo, <span class="m">21</span> ateston farante al Judoj kaj Grekoj pri pento antaŭ Dio kaj pri fido al nia Sinjoro Jesuo Kristo. <span class="m">22</span> Kaj nun jen, enkatenite en spirito, mi iras al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ne sciante, kio okazos al mi tie, <span class="m">23</span> krom tio, ke la Sankta Spirito atestas al mi en ĉiu urbo, dirante, ke katenoj kaj afliktoj min atendas. <span class="m">24</span> Sed mi taksas je nenio mian vivon kiel al mi mem karan, se nur mi povos plenumi mian kuradon, kaj la komision, kiun mi ricevis de la Sinjoro Jesuo, atesti la evangelion de la graco de Dio. <span class="m">25</span> Kaj nun jen mi scias, ke vi ĉiuj, inter kiuj mi iradis, predikante la regnon, ne plu vidos mian vizaĝon. <span class="m">26</span> Tial mi atestas al vi hodiaŭ, ke mi estas pura pri la sango de ĉiuj homoj. <span class="m">27</span> Ĉar mi ne hezitis anonci al vi la tutan intencon de Dio. <span class="m">28</span> Gardu vin kaj la tutan gregon, en kiu la Sankta Spirito faris vin episkopoj, por nutri la eklezion de Dio, kiun li aĉetis per sia propra sango. <span class="m">29</span> Mi scias, ke post mia foriro eniros inter vi kruelaj lupoj, ne lasante la gregon sendifekta; <span class="m">30</span> kaj eĉ el inter vi mem leviĝos viroj perverse parolantaj, por forlogi post si la disĉiplojn. <span class="m">31</span> Tial gardu vin, memorante, ke dum tri jaroj mi ne ĉesis admoni ĉiun nokte kaj tage kun larmoj. <span class="m">32</span> Kaj nun mi vin rekomendas al Dio kaj al la vorto de Lia graco, kiu povas vin edifi kaj doni al vi la heredon inter ĉiuj sanktigitoj. <span class="m">33</span> Mi ne deziras ies arĝenton, nek oron, nek vestaron. <span class="m">34</span> Vi mem scias, ke ĉi tiuj manoj servadis al miaj bezonoj kaj al miaj kunuloj. <span class="m">35</span> En ĉio mi montris al vi, ke tiel laborante, vi devas helpi la malfortulojn, kaj memori la vortojn de la Sinjoro Jesuo, kiujn li mem diris: Pli feliĉe estas doni, ol ricevi.</p>

 <p id="az890"><span class="m">36</span> Kaj tiel dirinte, li genuiĝis, kaj preĝis kun ili ĉiuj. <span class="m">37</span> Kaj ĉiuj ploregis, kaj falis sur la kolon de Paŭlo kaj lin kisis, <span class="m">38</span> malĝojante precipe pro la vorto, kiun li diris, ke ili ne plu vidos lian vizaĝon. Kaj ili akompanis lin ĝis la ŝipo.</p>

 </div>

 <div class="chapitro"> <h4>21</h4> <p id="az891"><span class="m">1</span> Kaj kiam ni, apartiĝinte de ili, ekŝipiris, ni rekte veturis al Kos, kaj en la sekvanta tago al Rodo, kaj de tie al <span class="nomo" lang="und" title="Ne-Esperanta nomo. Lingvo: nespecifita">Patara</span>; <span class="m">2</span> kaj trovinte ŝipon transirontan al Fenikio, ni enŝipiĝis kaj ekveturis. <span class="m">3</span> Kaj ekvidinte Kipron kaj lasinte ĝin maldekstre, ni veturis al Sirio, kaj elŝipiĝis en Tiro; ĉar tie la ŝipo devis senŝarĝiĝi. <span class="m">4</span> Kaj trovinte la disĉiplojn, ni restis tie sep tagojn; kaj tiuj diris al Paŭlo per la Spirito, ke li ne aliru Jerusalemon. <span class="m">5</span> Kaj pasiginte la tagojn, ni eliris kaj ekvojaĝis; kaj ili ĉiuj kune kun edzinoj kaj infanoj akompanis nin ĝis ekster la urbo; kaj genuiĝinte sur la marbordo, ni preĝis; <span class="m">6</span> kaj adiaŭinte unuj aliajn, ni enŝipiĝis, kaj ili returne iris hejmen.</p>

 <p id="az892"><span class="m">7</span> Kaj fininte la marvojaĝon de Tiro, ni alvenis ĉe Ptolemais; kaj ni salutis la fratojn, kaj restis kun ili unu tagon. <span class="m">8</span> Kaj en la sekvanta tago ni foriris, kaj alvenis en Cezarean; kaj enirinte en la domon de la evangeliisto Filipo, kiu estis unu el la sepo, ni restis ĉe li. <span class="m">9</span> Ĉi tiu havis kvar filinojn virgulinojn, kiuj profetadis. <span class="m">10</span> Kaj dum ni restis tie ankoraŭ dum kelke da tagoj, unu profeto, nomata Agabo, alvojaĝis el Judujo. <span class="m">11</span> Kaj veninte al ni, li prenis la zonon de Paŭlo, kaj ligis siajn piedojn kaj manojn, kaj diris: Tiele diras la Sankta Spirito: Tiamaniere la Judoj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> ligos la viron, kies estas ĉi tiu zono, kaj ili transdonos lin en la manojn de la nacianoj. <span class="m">12</span> Kaj aŭdinte tion, ni kaj la tieuloj petis lin, ke li ne aliru Jerusalemon. <span class="m">13</span> Sed Paŭlo respondis: Kion vi faras, plorante kaj dispremante mian koron? ĉar mi estas preta ne nur esti ligita, sed ankaŭ morti en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> pro la nomo de la Sinjoro Jesuo. <span class="m">14</span> Kaj kiam li ne konsentis, ni silentis, dirante: Plenumiĝu la volo de la Sinjoro.</p>

 <p id="az893"><span class="m">15</span> Kaj post tiuj tagoj ni pretigis niajn pakaĵojn, kaj supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">16</span> Kaj iris ankaŭ kun ni kelkaj el la disĉiploj el <span class="nomo" lang="und" title="Ne-Esperanta nomo. Lingvo: nespecifita">Cezarea</span>, kunkondukante Mnasonon, Kipranon, unuatempan disĉiplon, ĉe kiu ni devis loĝadi.</p>

 <p id="az894"><span class="m">17</span> Kaj kiam ni alvenis en Jerusalemon, la fratoj nin ĝoje akceptis. <span class="m">18</span> Kaj la sekvantan tagon Paŭlo akompanis nin al Jakobo, kaj ĉiuj presbiteroj ĉeestis. <span class="m">19</span> Kaj salutinte ilin, li rakontis detale ĉion, kion Dio faris inter la nacianoj per lia servado. <span class="m">20</span> Kaj tion aŭdinte, ili gloris Dion; kaj ili diris al li: Vi vidas, frato, kiom da miloj da kredantoj estas el inter la Judoj, kaj ili ĉiuj estas fervoruloj por la leĝo; <span class="m">21</span> kaj oni raportis al ili pri vi, ke vi instruas ĉiujn Judojn, kiuj estas inter la nacianoj, forlasi Moseon, dirante, ke ili ne cirkumcidu la infanojn, nek sekvu la kutimojn. <span class="m">22</span> Kio do estas? nepre ili aŭdos, ke vi venis. <span class="m">23</span> Faru do tion, kion ni diras al vi: Ni havas kvar virojn, kiuj faris sanktan promeson; <span class="m">24</span> prenu ĉi tiujn, sanktigu vin kun ili, kaj pagu iliajn elspezojn, por ke ili razu sian kapon; kaj ĉiuj scios, ke nenia vero estas en tio, kion oni raportis pri vi, sed ke vi mem ankaŭ iradas orde, observante la leĝon. <span class="m">25</span> Sed koncerne la nacianojn, kiuj ekkredis, ni jam skribis, decidante, ke ili gardu sin kontraŭ idoloferitaĵoj kaj sango kaj sufokitaĵo kaj malĉasteco. <span class="m">26</span> Tiam Paŭlo alprenis al si la virojn, kaj, sanktiginte sin kun ili, en la sekvanta tago li eniris en la templon, kaj deklaris la plenumon de la tagoj de la purigado, ĝis la oferaĵo estos alportita por ĉiu el ili.</p>

 <p id="az895"><span class="m">27</span> Kaj kiam la sep tagoj preskaŭ finiĝis, la Judoj el Azio, vidinte lin en la templo, incitis la tutan homamason, kaj lin kaptis, <span class="m">28</span> ekkriante: Izraelidoj, helpu: Jen estas la viro, kiu ĉie instruadas ĉiujn kontraŭ la popolo kaj la leĝo kaj ĉi tiu loko, kaj ankaŭ li kondukis Grekojn en la templon kaj profanis ĉi tiun sanktan lokon. <span class="m">29</span> Ĉar ili antaŭe vidis kun li en la urbo la Efesanon Trofimo; kaj ili supozis, ke Paŭlo kondukis lin en la templon. <span class="m">30</span> Kaj la tuta urbo ekscitiĝis, kaj la popolo kunkuris; kaj preninte Paŭlon, oni trenis lin ekster la templon; kaj tuj la pordoj estis ŝlositaj. <span class="m">31</span> Kaj dum ili penis lin mortigi, famo venis al la ĉefkapitano de la kohorto, ke la tuta <span class="nomo" lang="und" title="Ne-Esperanta nomo. Lingvo: nespecifita">Jerusalem</span> tumultas. <span class="m">32</span> Kaj li tuj kunvokis soldatojn kaj centestrojn, kaj kuris malsupren sur ilin; kaj ĉi tiuj, vidinte la ĉefkapitanon kaj soldatojn, ĉesis bati Paŭlon. <span class="m">33</span> Tiam la ĉefkapitano alproksimiĝis, kaj arestis lin, kaj ordonis, ke oni ligu lin per du katenoj, kaj demandis, kiu li estas, kaj kion li faris. <span class="m">34</span> Kaj la amaso kriadis diverse ion kaj alion; kaj, ne povante konstati la ĝuston pro la tumulto, li ordonis, ke oni konduku lin en la fortikaĵon. <span class="m">35</span> Kaj kiam li venis sur la ŝtuparon, li estis portata de la soldatoj pro la perforto de la amaso; <span class="m">36</span> ĉar la multego de la popolo sekvis, kriante: Forigu lin!</p>

 <p id="az896"><span class="m">37</span> Kaj Paŭlo, jam enkondukota en la fortikaĵon, diris al la ĉefkapitano: Ĉu estas permesate al mi diri ion al vi? Kaj li diris: Ĉu vi scias la Grekan lingvon? <span class="m">38</span> Ĉu vi ne estas la Egipto, kiu antaŭ kelka tempo ekmovis ribele kaj elkondukis en la dezerton la kvar mil virojn de la Sikarioj? <span class="m">39</span> Sed Paŭlo diris: Mi estas Judo el Tarso en Kilikio, burĝo de urbo ne malnobla; kaj mi petas vin, permesu al mi paroli al la popolo. <span class="m">40</span> Kaj kiam li tion permesis, Paŭlo, starante sur la ŝtuparo, gestis per la mano al la popolo; kaj kiam fariĝis granda silento, li parolis al ili en la Hebrea lingvo, dirante:</p>

 </div>

 <div class="chapitro"> <h4>22</h4> <p id="az897"><span class="m">1</span> Fratoj kaj patroj, aŭskultu la pledon, kiun mi faras nun antaŭ vi.</p>

 <p id="az898"><span class="m">2</span> Kaj kiam ili aŭdis, ke li parolas al ili en la Hebrea lingvo, ili des pli silentiĝis; kaj li diris:</p>

 <p id="az899"><span class="m">3</span> Mi estas Judo, naskita en Tarso en Kilikio, sed edukita en ĉi tiu urbo ĉe la piedoj de <span class="nomo" lang="und" title="Ne-Esperanta nomo. Lingvo: nespecifita">Gamaliel</span>, kaj instruita laŭ la preciza maniero de nia prapatra leĝo, kaj mi estis fervora pro Dio, kiel vi ĉiuj estas hodiaŭ. <span class="m">4</span> Kaj mi persekutis ĉi tiun Vojon ĝis la morto, katenante kaj en karcerojn transdonante virojn kaj virinojn. <span class="m">5</span> Kiel ankaŭ atestas pri mi la ĉefpastro kaj la tuta pliaĝularo, de kiuj mi ankaŭ ricevis leterojn por la fratoj, kaj iris al Damasko, por konduki tiujn, kiuj tie estis, katenitajn al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, por puniĝi. <span class="m">6</span> Kaj dum mi vojaĝis kaj alproksimiĝis al Damasko, ĉirkaŭ tagmezo subite ekbrilis el la ĉielo granda lumo ĉirkaŭ mi. <span class="m">7</span> Kaj mi falis sur la teron, kaj aŭdis voĉon dirantan al mi: Saŭlo, Saŭlo, kial vi min persekutas? <span class="m">8</span> Kaj mi respondis: Kiu vi estas, Sinjoro? Kaj li diris al mi: Mi estas Jesuo, la Nazaretano, kiun vi persekutas. <span class="m">9</span> Kaj tiuj, kiuj estis kun mi, vidis ja la lumon, sed ne aŭdis la voĉon de tiu, kiu parolis al mi. <span class="m">10</span> Kaj mi diris: Kion mi faru, Sinjoro? Kaj la Sinjoro diris al mi: Leviĝu, kaj iru al Damasko; kaj tie vi ricevos informon pri ĉio, kio estas difinita, ke vi ĝin faru. <span class="m">11</span> Kaj, ĉar mi ne povis vidi pro la gloro de tiu lumo, mi eniris en Damaskon mane kondukata de tiuj, kiuj estis kun mi. <span class="m">12</span> Kaj unu <span class="nomo" lang="und" title="Ne-Esperanta nomo. Lingvo: nespecifita">Ananias</span>, piulo laŭ la leĝo, bone atestata de ĉiuj Judoj tie loĝantaj, <span class="m">13</span> venis al mi, kaj apudstarante, diris al mi: Frato Saŭlo, ricevu vian vidpovon. Kaj en tiu sama horo mi ekvidis, kaj lin rigardis. <span class="m">14</span> Kaj li diris: La Dio de niaj patroj difinis vin, por ke vi sciu Lian vojon kaj vidu la Justulon kaj aŭdu voĉon el lia buŝo. <span class="m">15</span> Ĉar vi estos lia atestanto antaŭ ĉiuj homoj pri ĉio, kion vi vidis kaj aŭdis. <span class="m">16</span> Kaj nun kial vi prokrastas? leviĝu, kaj baptiĝu, kaj forlavu viajn pekojn, vokante lian nomon. <span class="m">17</span> Kaj reveninte al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj preĝante en la templo, mi estis en ekstazo, <span class="m">18</span> kaj mi vidis lin dirantan al mi: Rapidu, kaj eliru tuj el <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ĉar ili ne akceptos vian ateston pri mi. <span class="m">19</span> Kaj mi diris: Sinjoro, ili mem scias, ke mi malliberigis kaj batis en ĉiuj sinagogoj tiujn, kiuj kredas al vi; <span class="m">20</span> kaj kiam estis verŝata la sango de via martiro Stefano, mi ankaŭ staris apude kaj konsentis, kaj gardis la vestojn de tiuj, kiuj lin mortigis. <span class="m">21</span> Kaj li diris al mi: Foriru; ĉar mi vin sendos malproksimen al la nacianoj.</p>

 <p id="az900"><span class="m">22</span> Ili aŭskultis lin ĝis tiu vorto, sed tiam ili levis sian voĉon, dirante: Forigu tian homon de sur la tero; ĉar ne decas, ke li vivu. <span class="m">23</span> Kaj dum ili kriis kaj forĵetis siajn vestojn kaj ĵetis polvon en la aeron, <span class="m">24</span> la ĉefkapitano ordonis konduki lin en la fortikaĵon, kaj diris, ke oni ekzamenu lin per skurĝado, por ke li sciiĝu, kial oni tiel forte kriis kontraŭ li. <span class="m">25</span> Kaj kiam ili ligis lin per rimenoj, Paŭlo diris al la apudstaranta centestro: Ĉu estas laŭleĝe por vi skurĝi Romanon ne kondamnitan? <span class="m">26</span> Kaj kiam la centestro tion aŭdis, li iris al la ĉefkapitano kaj raportis, dirante: Kion vi celas fari? ĉar ĉi tiu viro estas Romano. <span class="m">27</span> Kaj la ĉefkapitano venis, kaj diris al li: Diru al mi, ĉu vi estas Romano? Kaj li diris: Jes. <span class="m">28</span> Kaj la ĉefkapitano respondis: Per granda sumo mi akiris tiun civitanecon. Kaj Paŭlo respondis: Sed mi naskiĝis tia. <span class="m">29</span> Tiuj do, kiuj devis ekzameni lin, tuj foriris de li; kaj la ĉefkapitano ankaŭ timis, konstatinte, ke tiu estas Romano, kaj ke li lin ligis.</p>

 <p id="az901"><span class="m">30</span> Sed en la sekvanta tago, ĉar li volis certiĝi, pri kio la Judoj lin akuzis, li malligis al li la katenojn, kaj ordonis, ke la ĉefpastroj kaj la tuta sinedrio kunvenu; kaj li kondukis Paŭlon malsupren, kaj starigis lin antaŭ ili.</p>

 </div>

 <div class="chapitro"> <h4>23</h4> <p id="az902"><span class="m">1</span> Kaj Paŭlo, fikse rigardante la sinedrion, diris: Fratoj, mi vivadis antaŭ Dio laŭ tute bona konscienco ĝis la nuna tago. <span class="m">2</span> Kaj la ĉefpastro <span class="nomo" lang="und" title="Ne-Esperanta nomo. Lingvo: nespecifita">Ananias</span> ordonis al la apudstarantoj frapi lian buŝon. <span class="m">3</span> Tiam diris Paŭlo al li: Dio vin frapos, vi kalkeblanka muro; ĉu vi sidas, por juĝi min laŭ la leĝo, kaj kontraŭ la leĝo ordonas, ke oni min frapu? <span class="m">4</span> Kaj la apudstarantoj diris: Ĉu vi insultas la ĉefpastron de Dio? <span class="m">5</span> Kaj Paŭlo diris: Mi ne sciis, fratoj, ke li estas ĉefpastro; ĉar estas skribite: Estron de via popolo ne insultu. <span class="m">6</span> Sed kiam Paŭlo eksciis, ke unu parto konsistas el Sadukeoj, kaj la alia el Fariseoj, li ekkriis en la sinedrio: Fratoj, mi estas Fariseo, filo de Fariseo; pri la espero kaj la releviĝo de la mortintoj mi estas juĝata. <span class="m">7</span> Kaj kiam li tion diris, malpaco okazis inter la Fariseoj kaj la Sadukeoj, kaj la ĉeestantaro dividiĝis. <span class="m">8</span> Ĉar la Sadukeoj diras, ke ne estas releviĝo, nek anĝelo, nek spirito; sed la Fariseoj konfesas ambaŭ. <span class="m">9</span> Kaj fariĝis bruego; kaj kelkaj skribistoj el la partio de la Fariseoj stariĝis, kaj forte insistis, dirante: Ni trovas nenian malbonon en ĉi tiu viro; kaj kio, se parolis al li spirito aŭ anĝelo? <span class="m">10</span> Kaj kiam fariĝis granda malpaco, la ĉefkapitano, timante, ke Paŭlo estos disŝirita de ili, ordonis al la soldataro malsupreniri kaj forkapti lin perforte el la mezo de ili, kaj konduki lin en la fortikaĵon.</p>

 <p id="az903"><span class="m">11</span> Kaj la sekvantan nokton la Sinjoro staris apud li, kaj diris: Kuraĝu; ĉar kiel vi jam atestis pri mi en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, tiel vi devas atesti ankaŭ en Romo.</p>

 <p id="az904"><span class="m">12</span> Kaj je la tagiĝo la Judoj konspiris, kaj per solena ĵuro sin ligis, dirante, ke ili nek manĝos nek trinkos, ĝis ili mortigos Paŭlon. <span class="m">13</span> Kaj pli ol kvardek estis la tiel kunĵurintaj. <span class="m">14</span> Kaj ili venis al la ĉefpastroj kaj la pliaĝuloj, kaj diris: Ni per solena ĵuro ligis nin gustumi nenion, ĝis ni mortigos Paŭlon. <span class="m">15</span> Nun do vi kune kun la sinedrio instigu la ĉefkapitanon, ke li konduku lin al vi, kvazaŭ vi volus juĝi pri la afero pli precize; kaj ni, antaŭ ol li alproksimiĝos, estos pretaj pereigi lin. <span class="m">16</span> Sed la filo de la fratino de Paŭlo, enveninte, aŭdis pri la embusko, kaj li iris en la fortikaĵon, kaj pri tio sciigis Paŭlon. <span class="m">17</span> Kaj Paŭlo alvokis unu el la centestroj, kaj diris: Konduku ĉi tiun junulon al la ĉefkapitano, ĉar li havas ion por diri al li. <span class="m">18</span> Li do prenis lin kaj kondukis lin al la ĉefkapitano, kaj diris: La katenito Paŭlo min alvokis, kaj petis, ke mi konduku al vi ĉi tiun junulon, kiu havas ion por diri al vi. <span class="m">19</span> Kaj la ĉefkapitano prenis lian manon, kaj, flankenirante, demandis lin aparte: Kio estas tio, kion vi havas por diri al mi? <span class="m">20</span> Kaj li diris: La Judoj interkonsentis peti, ke vi konduku Paŭlon malsupren morgaŭ en la sinedrion, kvazaŭ ili intencus fari pri li esploron iom pli precizan. <span class="m">21</span> Sed ne konsentu al ili, ĉar embuskas kontraŭ li pli ol kvardek el ili, kiuj per solena ĵuro sin ligis nek manĝi nek trinki, ĝis ili lin pereigos; kaj nun ili estas pretaj, kaj atendas de vi la promeson. <span class="m">22</span> Tiam la ĉefkapitano forsendis la junulon, ordonante al li: Eldiru al neniu, ke vi sciigis min pri ĉi tio. <span class="m">23</span> Kaj alvokinte du el la centestroj, li diris: Pretigu ducent soldatojn, por ke ili iru ĝis <span class="nomo" lang="und" title="Ne-Esperanta nomo. Lingvo: nespecifita">Cezarea</span>, kun sepdek rajdistoj kaj ducent lancistoj, je la tria horo nokte; <span class="m">24</span> kaj provizu bestojn, por sidigi Paŭlon kaj konduki lin sendanĝere al Felikso, la provincestro. <span class="m">25</span> Kaj li skribis leteron laŭ jena formo:</p>

 <p id="az905"><span class="m">26</span> Klaŭdio Lisias al lia ekscelenco Felikso, la provincestro, saluton. <span class="m">27</span> Ĉi tiu viro estis kaptita de la Judoj, kaj ili volis mortigi lin; sed mi alvenis kun la soldataro kaj forsavis lin, sciiĝinte, ke li estas Romano. <span class="m">28</span> Kaj dezirante scii la kaŭzon, pro kio ili lin akuzas, mi lin enkondukis en ilian sinedrion; <span class="m">29</span> kaj mi trovis lin akuzata pri demandoj rilatantaj al ilia leĝo, sed havanta nenian akuzon meritantan morton aŭ katenojn. <span class="m">30</span> Kaj ĉar oni montris al mi, ke estos konspiro kontraŭ la viro, mi tuj sendis lin al vi, ordonante ankaŭ, ke liaj akuzantoj atestu kontraŭ li antaŭ vi.</p>

 <p id="az906"><span class="m">31</span> Tial la soldatoj, kiel estis ordonite al ili, prenis Paŭlon kaj kondukis lin nokte al Antipatris. <span class="m">32</span> Kaj en la sekvanta tago ili lasis la rajdistojn iri kun li, kaj ili ekiris returne al la fortikaĵo; <span class="m">33</span> sed tiuj, enirinte en Cezarean kaj transdoninte la leteron al la provincestro, enkondukis ankaŭ Paŭlon antaŭ lin. <span class="m">34</span> Kaj kiam li ĝin legis, li demandis, el kiu provinco li venas; kaj kiam li sciiĝis, ke li estas el Kilikio, <span class="m">35</span> li diris: Mi aŭskultos vian proceson, kiam viaj akuzantoj ankaŭ ĉeestos; kaj li ordonis, ke oni gardu lin en la palaco de Herodo.</p>

 </div>

 <div class="chapitro"> <h4>24</h4> <p id="az907"><span class="m">1</span> Kaj post kvin tagoj la ĉefpastro <span class="nomo" lang="und" title="Ne-Esperanta nomo. Lingvo: nespecifita">Ananias</span> malsupreniris tien kun kelkaj pliaĝuloj, kaj unu advokato, nomata Tertulo; kaj ili faris denuncon antaŭ la provincestro kontraŭ Paŭlo. <span class="m">2</span> Kaj kiam ĉi tiu estas vokita, Tertulo komencis akuzi lin, dirante:</p>

 <p id="az908">Ĉar ni ĝuadas grandan trankvilecon per vi, kaj malbonaĵoj estas ĝustigitaj por ĉi tiu nacio per via antaŭzorgeco, <span class="m">3</span> ni akceptas tion, ĉiel kaj ĉie, plej nobla Felikso, kun plena dankemeco. <span class="m">4</span> Sed (por ke mi vin ne tro tedu) mi vin petegas aŭskulti nin mallonge, laŭ via bonkoreco. <span class="m">5</span> Ĉar ni trovis ĉi tiun viron pestulo, kaj incitanta al ribelado inter ĉiuj Judoj tra la tuta mondo, kaj ĉefo de la Nazaretana sekto; <span class="m">6</span> li provis ankaŭ profani la templon; kaj ni arestis lin kaj volis juĝi lin laŭ nia leĝo. <span class="m">7</span> Sed la ĉefkapitano Lisias venis, kaj per granda perforto forprenis lin el niaj manoj, <span class="m">8</span> kaj ordonis al liaj akuzantoj veni antaŭ vin; kaj nun, ekzamenante lin, vi mem povos certiĝi pri ĉio, pro kio ni lin akuzas. <span class="m">9</span> Kaj la Judoj ankaŭ konsentis, dirante, ke ĉi tio estas vera.</p>

 <p id="az909"><span class="m">10</span> Tiam Paŭlo, kiam la provincestro signis, ke li parolu, respondis:</p>

 <p id="az910">Sciante, ke jam de multaj jaroj vi estas juĝisto por ĉi tiu nacio, mi des pli volonte min defendas; <span class="m">11</span> ĉar vi povas certiĝi, ke pasis ne pli ol dek du tagoj, de kiam mi supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, por adorkliniĝi; <span class="m">12</span> kaj ili ne trovis min disputanta kun iu aŭ incitanta la popolon en la templo, nek en la sinagogoj, nek en la urbo. <span class="m">13</span> Kaj ili ne povas pruvi la aferojn, pri kiuj ili nun akuzas min. <span class="m">14</span> Sed mi konfesas al vi jenon: ke laŭ tiu Vojo, kiun ili nomas sekto, mi adoras la Dion de miaj patroj, kredante ĉion, kio estas laŭ la leĝo, kaj ĉion skribitan en la profetoj; <span class="m">15</span> kaj mi havas tiun esperon al Dio, kiun ili mem ankaŭ akceptas, ke estos iam releviĝo de la justuloj kaj de la maljustuloj. <span class="m">16</span> En ĉi tio ankaŭ mi min ekzercadas, havi ĉiam konsciencon neriproĉeblan antaŭ Dio kaj homoj. <span class="m">17</span> Kaj post multe da jaroj mi alvenis, por alporti al mia nacio almozojn kaj oferojn; <span class="m">18</span> ĉe tiaj okupoj ili trovis min sanktigitan en la templo, ne kun homamaso, nek kun tumulto; sed ĉeestis iuj Judoj el Azio, <span class="m">19</span> kiuj devus esti ĉi tie antaŭ vi kaj fari akuzon, se ili havus ion kontraŭ mi. <span class="m">20</span> Alie ĉi tiuj mem diru, kian malbonfaron ili trovis en mi, kiam mi staris antaŭ la sinedrio, <span class="m">21</span> krom eble pri unu vorto, kiun mi jene kriis, starante inter ili: Pri la releviĝo de la mortintoj mi estas juĝata de vi hodiaŭ.</p>

 <p id="az911"><span class="m">22</span> Sed Felikso, konante iom precize la Vojon, prokrastis rilate ilin, kaj diris: Kiam alvenos la ĉefkapitano Lisias, tiam mi decidos vian aferon. <span class="m">23</span> Kaj li ordonis al la centestro gardi Paŭlon kun malsevereco, kaj ne malpermesi al iu ajn el liaj amikoj lin viziti kaj helpi.</p>

 <p id="az912"><span class="m">24</span> Kaj post kelke da tagoj, Felikso venis kun sia edzino <span class="nomo" lang="und" title="Ne-Esperanta nomo. Lingvo: nespecifita">Drusila</span>, kiu estis Judino, kaj li venigis al si Paŭlon kaj aŭskultis lin pri la fido al Kristo Jesuo. <span class="m">25</span> Kaj dum Paŭlo rezonis pri justeco, sinregado, kaj la juĝo estonta, Felikso timiĝis, kaj respondis: La nunan fojon foriru; kiam mi havos oportunan tempon, mi alvokos vin al mi. <span class="m">26</span> Li ankaŭ esperis, ke mono estos donita de Paŭlo al li, por ke li lin liberigu; tial li des pli ofte venigis Paŭlon kaj interparoladis kun li. <span class="m">27</span> Sed post du jaroj Felikso estis anstataŭita de Porcio Festo; kaj Felikso, dezirante akiri favoron ĉe la Judoj, lasis Paŭlon ligita.</p>

 </div>

 <div class="chapitro"> <h4>25</h4> <p id="az913"><span class="m">1</span> Festo do, veninte en la provincon, post tri tagoj supreniris de <span class="nomo" lang="und" title="Ne-Esperanta nomo. Lingvo: nespecifita">Cezarea</span> al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">2</span> Kaj la ĉefpastro kaj la ĉefoj de la Judoj faris denuncon al li kontraŭ Paŭlo, kaj lin instigis, <span class="m">3</span> petante de li favoron kontraŭ Paŭlo, ke li venigu lin al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; ĉar ili aranĝis embuskon, por mortigi lin sur la vojo. <span class="m">4</span> Tamen Festo respondis, ke Paŭlo estas gardata en <span class="nomo" lang="und" title="Ne-Esperanta nomo. Lingvo: nespecifita">Cezarea</span>, kaj ke li mem baldaŭ iros tien. <span class="m">5</span> Tial, li diris, la eminentuloj el vi tien iru kun mi, kaj se estas io krima en la viro, ili lin akuzu.</p>

 <p id="az914"><span class="m">6</span> Kaj restinte inter ili ne pli ol ok aŭ dek tagojn, li iris al <span class="nomo" lang="und" title="Ne-Esperanta nomo. Lingvo: nespecifita">Cezarea</span>; kaj en la sekvanta tago li sidiĝis sur la tribunala seĝo, kaj ordonis, ke oni alkonduku Paŭlon. <span class="m">7</span> Kaj kiam li alestis, la Judoj, kiuj malsupreniris de <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, staris ĉirkaŭe, akuzante lin pri multaj kaj gravaj kulpoj, kiujn ili ne povis pruvi; <span class="m">8</span> tiam Paŭlo responde pledis: Nek kontraŭ la leĝo de la Judoj, nek kontraŭ la templo, nek kontraŭ Cezaro mi iamaniere ofendis. <span class="m">9</span> Sed Festo, dezirante akiri favoron ĉe la Judoj, respondis al Paŭlo, dirante: Ĉu vi volas supreniri al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj tie esti juĝata antaŭ mi pri ĉi tiuj aferoj? <span class="m">10</span> Sed Paŭlo diris: Mi staras antaŭ la tribunalo de Cezaro, kie mi devas esti juĝata; kontraŭ la Judoj mi faris nenian malbonon, kiel ankaŭ vi tre bone scias. <span class="m">11</span> Se do mi estas krimulo, kaj faris ion meritantan morton, mi ne rifuzas morti; sed se estas vera nenio el tiuj aferoj, pri kiuj ili min akuzas, neniu povas cedi min al ili. Mi apelacias al Cezaro. <span class="m">12</span> Tiam Festo, kunparolinte kun la konsilantaro, respondis: Vi apelaciis al Cezaro; al Cezaro vi devos iri.</p>

 <p id="az915"><span class="m">13</span> Kaj post paso de kelke da tagoj, la reĝo Agripo kaj Bernike venis al <span class="nomo" lang="und" title="Ne-Esperanta nomo. Lingvo: nespecifita">Cezarea</span> kaj salutis Feston. <span class="m">14</span> Kaj dum ili restis tie multajn tagojn, Festo montris al la reĝo la aferon de Paŭlo, dirante: Felikso lasis katenita unu viron, <span class="m">15</span> pri kiu, kiam mi estis en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, la ĉefpastro kaj pliaĝuloj de la Judoj sciigis min, postulante juĝon kontraŭ li. <span class="m">16</span> Al ili mi respondis, ke ĉe la Romanoj ne estas moro transdoni iun al morto, antaŭ ol la akuzito havos la akuzantojn vizaĝon kontraŭ vizaĝo, kaj ricevos permeson defendi sin pri la akuzo. <span class="m">17</span> Kiam do ili kunvenis ĉi tien, mi faris nenian prokraston, sed en la sekvanta tago mi sidiĝis sur la tribunala seĝo kaj ordonis alkonduki la viron. <span class="m">18</span> La akuzantoj, stariĝinte, prezentis pri li nenian kulpigon tian, kian mi atendis, <span class="m">19</span> sed havis kelkajn demandojn kontraŭ li pri sia propra religio, kaj pri unu Jesuo, kiu mortis, kaj pri kiu Paŭlo asertis, ke li vivas. <span class="m">20</span> Kaj mi, en embaraso, kiel fari ekzamenon pri tio, demandis, ĉu li volas iri al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj tie esti juĝata koncerne tiun aferon. <span class="m">21</span> Sed kiam Paŭlo apelaciis, ke li estu rezervata por la decido de lia Imperiestra Moŝto, mi ordonis gardi lin, ĝis mi povos lin sendi al Cezaro. <span class="m">22</span> Kaj Agripo diris al Festo: Volonte ankaŭ mi aŭskultus tiun viron. Morgaŭ, li diris, vi lin aŭskultos.</p>

 <p id="az916"><span class="m">23</span> Tial en la sekvanta tago, kiam venis Agripo kaj Bernike kun grandioza parado, kaj ili eniris en la aŭditorion kun la ĉefkapitanoj kaj la eminentuloj el la urbo, Festo ordonis, kaj oni enkondukis Paŭlon. <span class="m">24</span> Kaj Festo diris: Reĝo Agripo, kaj ĉiuj viroj, kiuj ĉeestas kun ni, vi vidas ĉi tiun, pri kiu la tuta amaso de la Judoj instigis min en <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj ankaŭ ĉi tie, kriante, ke ne decas, ke li vivu plu. <span class="m">25</span> Sed mi trovis, ke li ne faris ion meritantan morton; kaj ĉar li mem apelaciis al lia Imperiestra Moŝto, mi decidis sendi lin. <span class="m">26</span> Sed pri li mi havas nenion precizan por skribi al mia sinjoro. Tial mi elkondukis lin antaŭ vin ĉiujn, kaj precipe antaŭ vin, reĝo Agripo, por ke post ekzameno mi havu ion por skribi. <span class="m">27</span> Ĉar ŝajnas al mi senracie, sendi arestiton, kaj ne klarigi la akuzojn kontraŭ li metitajn.</p>

 </div>

 <div class="chapitro"> <h4>26</h4> <p id="az917"><span class="m">1</span> Kaj Agripo diris al Paŭlo: Estas permesate al vi paroli por vi mem. Tiam Paŭlo, etendinte sian manon, responde pledis:</p>

 <p id="az918"><span class="m">2</span> Mi min trovas feliĉa, reĝo Agripo, ke mi respondos antaŭ vi hodiaŭ rilate ĉion, pri kio mi estas akuzita de la Judoj; <span class="m">3</span> precipe ĉar vi estas klera pri ĉiuj moroj kaj demandoj, kiuj ekzistas ĉe la Judoj; tial mi petegas vin aŭskulti min pacience. <span class="m">4</span> Mian vivmanieron de post mia juneco, kiu estis de la komenco en mia nacio, en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, ĉiuj Judoj scias, <span class="m">5</span> konante min jam longe, kaj sciante (se ili volus atesti), ke laŭ la plej severa sekto de nia religio mi vivis Fariseo. <span class="m">6</span> Kaj nun mi staras ĉi tie juĝota pro la espero de la promeso farita de Dio al niaj patroj, <span class="m">7</span> al kiu promeso niaj dek du triboj, fervore servante Dion nokte kaj tage, esperas atingi. Kaj pri tiu espero mi estas akuzita de la Judoj, ho reĝo! <span class="m">8</span> Kial oni ĉe vi opinias nekredinde, ke Dio levos la mortintojn? <span class="m">9</span> Mi mem ja pensis en mi, ke mi devas fari multajn agojn kontraŭ la nomo de Jesuo, la Nazaretano. <span class="m">10</span> Kaj tion mi ankaŭ faris en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; kaj multajn el la sanktuloj en karcerojn mi enŝlosis, ricevinte de la ĉefpastroj la aŭtoritaton, kaj ĉe ilia mortigado mi ilin per voĉdono kondamnis. <span class="m">11</span> Kaj punante ilin tre ofte en ĉiuj sinagogoj, mi penis devigi ilin blasfemi; kaj forte furiozante kontraŭ ili, mi persekutis ilin eĉ ĝis fremdaj urboj. <span class="m">12</span> Por tiaj celoj vojaĝante al Damasko kun aŭtoritato kaj komisio de la ĉefpastroj, <span class="m">13</span> mi vidis tagmeze, ho reĝo, sur la vojo lumon el la ĉielo, superantan la helecon de la suno, brilantan ĉirkaŭ mi kaj miaj kunvojaĝantoj. <span class="m">14</span> Kaj kiam ni ĉiuj falis sur la teron, mi aŭdis voĉon, dirantan al mi en la Hebrea lingvo: Saŭlo, Saŭlo, kial vi min persekutas? estas malfacile por vi piedbati kontraŭ la pikiloj. <span class="m">15</span> Kaj mi diris: Kiu vi estas, Sinjoro? Kaj la Sinjoro diris: Mi estas Jesuo, kiun vi persekutas. <span class="m">16</span> Sed leviĝu, kaj stariĝu sur viaj piedoj; ĉar por tio mi aperis al vi, por difini vin kiel servanton al mi kaj atestanton pri la cirkonstancoj, en kiuj vi jam vidis min, kaj ankaŭ en kiuj mi poste aperos al vi; <span class="m">17</span> liberigante vin de la popolo kaj de la nacianoj, al kiuj mi vin sendas, <span class="m">18</span> por malfermi iliajn okulojn, ke ili sin turnu de mallumo al lumo, kaj de la aŭtoritato de Satano al Dio, por ke ili ricevu pardonon de pekoj, kaj heredaĵon inter tiuj, kiuj sanktiĝis per fido al mi. <span class="m">19</span> Tial, ho reĝo Agripo, mi ne iĝis malobeema al la ĉiela vizio; <span class="m">20</span> sed proklamis unue al la Damaskanoj, kaj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj tra la tuta regiono de Judujo, kaj ankaŭ al la nacianoj, ke ili pentu kaj sin turnu al Dio, farante farojn indajn je pento. <span class="m">21</span> Pro ĉi tio la Judoj kaptis min en la templo kaj celis mortigi min. <span class="m">22</span> Ricevinte do la helpon, kiu estas de Dio, mi staras ĝis la nuna tago, atestante al malgranduloj kaj granduloj, dirante nenion krom tio, kion la profetoj kaj Moseo anoncis kiel venontan: <span class="m">23</span> ke la Kristo devas suferi, kaj ke li unua per la revivigado de mortintoj proklamos lumon al la popolo kaj al la nacianoj.</p>

 <p id="az919"><span class="m">24</span> Kaj dum li tiel pledis, Festo diris per laŭta voĉo: Paŭlo, vi frenezas; multe da studado vin frenezigas. <span class="m">25</span> Sed Paŭlo diris: Mi ne frenezas, plej nobla Festo, sed mi malkaŝe parolas vortojn de vero kaj prudento. <span class="m">26</span> Ĉar tiujn aferojn tre bone scias la reĝo, al kiu mi parolas maltime; ĉar mi konvinkiĝis, ke nenio el ĉi tio estas kaŝita for de li, ĉar ĉi tio ne estas farita en angulo. <span class="m">27</span> Reĝo Agripo, ĉu vi kredas la profetojn? mi ja scias, ke vi kredas. <span class="m">28</span> Kaj Agripo diris al Paŭlo: En mallonga tempo vi konvinkos min fariĝi Kristano. <span class="m">29</span> Kaj Paŭlo diris: Mi volus preĝi al Dio, ke, ĉu en mallonga aŭ en longa, ne nur vi, sed ankaŭ ĉiuj, kiuj aŭskultas min hodiaŭ, fariĝu tiaj, kia mi estas, krom ĉi tiuj katenoj.</p>

 <p id="az920"><span class="m">30</span> Kaj stariĝis la reĝo kaj la provincestro kaj Bernike kaj la kunsidantoj; <span class="m">31</span> kaj apartiĝinte, ili parolis inter si, dirante: Tiu viro faris nenion meritantan morton aŭ katenojn. <span class="m">32</span> Kaj Agripo diris al Festo: Tiu viro povus esti tuj liberigita, se li ne apelacius al Cezaro.</p>

 </div>

 <div class="chapitro"> <h4>27</h4> <p id="az921"><span class="m">1</span> Kaj kiam estis decidite, ke ni ŝipiru al Italujo, oni transdonis Paŭlon kaj kelkajn aliajn malliberulojn al centestro, nomata Julio, el la Aŭgusta kohorto. <span class="m">2</span> Kaj enirinte en ŝipon el Adramitio, veturontan al la lokoj ĉe la marbordo de Azio, ni ekveturis sur la maron, havante kun ni Aristarĥon, Makedonon el Tesaloniko. <span class="m">3</span> Kaj la sekvantan tagon ni vizitis Cidonon; kaj Julio kondutis afable rilate Paŭlon, kaj permesis al li iri al siaj amikoj kaj refreŝiĝi. <span class="m">4</span> Kaj irinte de tie sur la maron, ni preterveturis sub la ŝirmo de Kipro, ĉar la ventoj estis kontraŭaj. <span class="m">5</span> Kaj transveturinte la maron apud Kilikio kaj Pamfilio, ni alvenis al <span class="nomo" lang="und" title="Ne-Esperanta nomo. Lingvo: nespecifita">Mira</span> en Likio. <span class="m">6</span> Kaj la centestro, trovinte tie ŝipon Aleksandrian veturontan al Italujo, enirigis nin en ĝin. <span class="m">7</span> Kaj veturante malrapide dum multe da tagoj kaj venkinte kun malfacileco proksime al Knido (ĉar la vento ne permesis al ni atingi ĝin), ni veturis sub la ŝirmo de Kreto, apud Salmone; <span class="m">8</span> kaj kun malfacileco veturinte preter la marbordo, ni alvenis al loko, nomata Belaj Havenoj, proksime de kiu estas la urbo <span class="nomo" lang="und" title="Ne-Esperanta nomo. Lingvo: nespecifita">Lasaja</span>.</p>

 <p id="az922"><span class="m">9</span> Kaj kiam pasis multe da tempo, kaj la vojaĝo jam fariĝis danĝera, ĉar jam pasis la Fasto, Paŭlo avertis ilin, <span class="m">10</span> dirante al ili: Ho viroj, mi ekvidas, ke la vojaĝo estos kun difekto kaj multa perdo, ne nur de la ŝarĝo kaj de la ŝipo, sed ankaŭ de niaj vivoj. <span class="m">11</span> Sed la centestro atentis pli la konsilon de la direktilisto kaj la posedanto de la ŝipo, ol la parolon de Paŭlo. <span class="m">12</span> Kaj ĉar la haveno ne estis sufiĉe vasta, por tie travintri, la plimulto konsilis ŝipiri de tie, se eble ili povos atingi Fenikson, havenon de Kreto, kiu rigardas en la direkto al la nordokcidenta kaj la sudokcidenta ventoj, por tie travintri. <span class="m">13</span> Kaj kiam la suda vento blovis malpli forte, ili supozis, ke ili atingis sian celon, kaj levinte la ankrojn, ili preterveturis Kreton tre proksime. <span class="m">14</span> Sed post mallonga tempo atakis nin el ĝi uragana vento, kiu estas nomata Eŭrakilo; <span class="m">15</span> kaj kiam la ŝipo estis kaptita kaj ne povis kontraŭstari al la vento, ni cedis kaj estis pelataj. <span class="m">16</span> Kaj kurinte sub la ŝirma flanko de insuleto, nomata <span class="nomo" lang="und" title="Ne-Esperanta nomo. Lingvo: nespecifita">Kaŭda</span>, ni kun granda klopodo apenaŭ povis savi la boaton; <span class="m">17</span> kaj suprenlevinte ĝin, oni uzis helpilojn, por subzoni la ŝipon; kaj timante, ke ni estos ĵetataj sur la Sirtison, oni mallevis la ilaron kaj tiel estis pelataj. <span class="m">18</span> Kaj kiam ni estis treege premataj de la ventego, la sekvantan tagon ili komencis elĵetadon; <span class="m">19</span> kaj la trian tagon oni elĵetis per siaj propraj manoj la ekipaĵon de la ŝipo. <span class="m">20</span> Kaj kiam dum multe da tagoj nek suno nek steloj ekbrilis sur nin, kaj uragano nemalgranda ĉirkaŭis nin, fine ĉia espero pri nia savo estis forprenita. <span class="m">21</span> Kaj kiam ili jam de longe nenion manĝis, Paŭlo, stariĝinte meze de ili, diris: Ho viroj, vi devis aŭskulti min, kaj ne ŝipiri el Kreto, kaj ne suferi ĉi tiun difekton kaj perdon. <span class="m">22</span> Kaj nun mi admonas vin esti kuraĝaj; ĉar estos neniu perdo de vivo inter vi, sed nur de la ŝipo. <span class="m">23</span> Ĉar en tiu nokto staris apud mi anĝelo de la Dio, kies mi estas kaj al kiu mi servas, <span class="m">24</span> dirante: Paŭlo, ne timu; vi devas stari antaŭ Cezaro; kaj jen Dio donacis al vi ĉiujn, kiuj marveturas kun vi. <span class="m">25</span> Tial, viroj, kuraĝu; ĉar mi kredas al Dio, ke la afero estos tiel, kiel estas dirite al mi. <span class="m">26</span> Tamen ni devas esti ĵetitaj sur ian insulon.</p>

 <p id="az923"><span class="m">27</span> Sed kiam venis la dek-kvara nokto, kaj ni estis ĉirkaŭpelataj en la Adria maro, la maristoj eksentis ĉirkaŭ noktomezo, ke ili alproksimiĝas al ia lando; <span class="m">28</span> kaj sondinte, ili trovis dudek klaftojn; kaj post mallonga interspaco ili ree sondis, kaj trovis dek kvin klaftojn. <span class="m">29</span> Kaj timante, ke ni falos sur malmolajn lokojn, ili ĵetis kvar ankrojn el la ŝipmalantaŭo, kaj preĝis, ke tagiĝu. <span class="m">30</span> Kaj kiam la maristoj serĉis rimedon forkuri el la ŝipo, kaj jam mallevis la boaton en la maron sub preteksto, ke ili demetos ankrojn el la antaŭo, <span class="m">31</span> Paŭlo diris al la centestro kaj la soldatoj: Se ĉi tiuj ne restos en la ŝipo, vi ne povas saviĝi. <span class="m">32</span> Tiam la soldatoj detranĉis la ŝnurojn de la boato, kaj lasis ĝin defali. <span class="m">33</span> Sed ĝis venis la tagiĝo, Paŭlo petis ĉiujn, ke ili prenu iom da nutraĵo, kaj li diris: La nuna tago estas la dek-kvara, en kiu vi daŭre atendas kaj fastadas, preninte nenion. <span class="m">34</span> Tial mi petas vin preni nutraĵon, ĉar ĉi tio koncernas vian savon; ĉar eĉ unu haro ne pereos el la kapo al vi ĉiuj. <span class="m">35</span> Kaj dirinte tion kaj preninte panon, li donis dankon al Dio antaŭ ĉiuj; kaj dispeciginte ĝin, li komencis manĝi. <span class="m">36</span> Tiam ili ĉiuj kuraĝiĝis, kaj ankaŭ mem prenis nutraĵon. <span class="m">37</span> Kaj ni ĉiuj en la ŝipo estis ducent sepdek ses animoj. <span class="m">38</span> Kaj manĝinte ĝissate, ili malpezigis la ŝipon, elĵetante la tritikon en la maron. <span class="m">39</span> Kaj kiam plene tagiĝis, ili ne rekonis la landon; sed ili ekvidis unu golfeton kun sablaĵo, kaj ili konsiliĝis inter si, ĉu ili povos surpeli sur ĝin la ŝipon. <span class="m">40</span> Kaj forlasinte la ankrojn, ili lasis ilin en la maro, kaj samtempe malligis la ŝnurojn de la direktiloj; kaj suprenlevinte la antaŭvelon kontraŭ la vento, ili sin direktis al la sablaĵo. <span class="m">41</span> Sed trafinte lokon, kie du marmovoj sin renkontas, ili surterigis la ŝipon; kaj la antaŭo fiksiĝis kaj restis nemovebla, sed la malantaŭo rompiĝis de la forto de la ondoj. <span class="m">42</span> Kaj fariĝis intenco ĉe la soldatoj mortigi la malliberulojn, por ke neniu el ili elnaĝu kaj forkuru. <span class="m">43</span> Sed la centestro, dezirante savi Paŭlon, malhelpis ilin de tiu decido, kaj ordonis, ke tiuj, kiuj povas naĝi, forĵetu sin unuaj kaj iru al la tero; <span class="m">44</span> kaj ke la ceteraj sin savu, jen sur tabuloj, jen sur diversaj objektoj el la ŝipo. Kaj tiamaniere ĉiuj saviĝis sur la teron.</p>

 </div>

 <div class="chapitro"> <h4>28</h4> <p id="az924"><span class="m">1</span> Kaj kiam ni saviĝis, tiam ni sciiĝis, ke la insulo estas nomata <span class="nomo" lang="und" title="Ne-Esperanta nomo. Lingvo: nespecifita">Melita</span>. <span class="m">2</span> Kaj la barbaroj montris al ni neordinaran bonecon; ĉar ili ekbruligis fajron kaj akceptis nin ĉiujn pro la tiama pluvo kaj pro la malvarmeco. <span class="m">3</span> Sed kiam Paŭlo kolektis faskon da vergoj kaj metis ĝin sur la fajron, vipuro, elveninte de la varmo, alkroĉiĝis al lia mano. <span class="m">4</span> Kaj kiam la barbaroj vidis la beston pendantan de lia mano, ili diris unu al alia: Sendube ĉi tiu viro estas mortiginto, al kiu, kvankam li saviĝis de la maro, tamen Justeco ne permesas vivi. <span class="m">5</span> Sed li forskuis la beston en la fajron, kaj ne suferis malbonon. <span class="m">6</span> Sed ili atendis, ke li ŝvelos aŭ falos subite mortinta; sed longe atendinte, kaj vidinte, ke nenia malbono okazas al li, ili ŝanĝis sian opinion, kaj diris, ke li estas dio.</p>

 <p id="az925"><span class="m">7</span> Proksime de tiu loko estis bieno, apartenanta al la estro de la insulo; lia nomo estis Publio; li akceptis nin kaj amike gastigis nin tri tagojn. <span class="m">8</span> Kaj la patro de Publio kuŝis malsana de febro kaj disenterio; al li Paŭlo eniris, kaj preĝis, kaj, metinte la manojn sur lin, sanigis lin. <span class="m">9</span> Kaj post tiu faro, ankaŭ ceteraj insulanoj, kiuj havis malsanojn, venis kaj estis sanigitaj; <span class="m">10</span> ĉi tiuj ankaŭ honoris nin per multaj honoroj; kaj kiam ni ekveturis, ili surŝipigis ĉion, kion ni bezonis.</p>

 <p id="az926"><span class="m">11</span> Kaj post tri monatoj ni ekveturis en ŝipo Aleksandria, kiu travintris ĉe la insulo; kaj ĝia insigno estis la Ĝemeloj. <span class="m">12</span> Kaj albordiĝinte ĉe Sirakuso, ni restis tie tri tagojn. <span class="m">13</span> Kaj de tie ni ĉirkaŭiris kaj alvenis en Region; kaj post unu tago ekblovis suda vento, kaj la duan tagon ni venis al Puteoli, <span class="m">14</span> kie ni trovis fratojn kaj estis petataj resti ĉe ili sep tagojn, kaj tiel poste ni vojaĝis al Romo. <span class="m">15</span> Kaj de tie la fratoj, aŭdinte pri ni, venis al ni renkonte ĝis la Vendejo de Apio kaj la Tri Gastejoj; kaj vidante ilin, Paŭlo dankis Dion, kaj kuraĝiĝis.</p>

 <p id="az927"><span class="m">16</span> Kaj kiam ni eniris en Romon, al Paŭlo estis permesate loĝi sola kun la soldato, kiu lin gardis.</p>

 <p id="az928"><span class="m">17</span> Kaj post tri tagoj, li kunvokis tiujn, kiuj estis eminentuloj inter la Judoj; kaj kiam ili kunvenis, li diris al ili: Fratoj, kvankam mi faris nenion kontraŭ la popolo nek kontraŭ la moroj de niaj patroj, tamen mi estis transdonita kiel malliberulo el <span class="nomo" lang="und" title="Ne-Esperanta nomo. Lingvo: nespecifita">Jerusalem</span> en la manojn de la Romanoj, <span class="m">18</span> kiuj, ekzameninte min, volis liberigi min, ĉar en mi estis nenio meritanta morton. <span class="m">19</span> Sed kiam la Judoj kontraŭparolis, tiam mi estis devigata apelacii al Cezaro; ne kvazaŭ mi havis ion, pri kio akuzi mian nacion. <span class="m">20</span> Pro tio do mi petis vin viziti min kaj kunparoli, ĉar pro la espero de <span class="nomo" lang="und" title="Ne-Esperanta nomo. Lingvo: nespecifita">Izrael</span> mi portas ĉi tiun katenon. <span class="m">21</span> Kaj ili diris al li: Ni ne ricevis el Judujo leterojn pri vi, kaj neniu el la fratoj, alveninte, raportis aŭ parolis pri vi ion malbonan. <span class="m">22</span> Sed ni deziras aŭdi de vi, kion vi opinias; ĉar pri tiu sekto ni scias, ke ĉie oni kontraŭparolas al ĝi.</p>

 <p id="az929"><span class="m">23</span> Kaj difininte tagon por li, ili grandnombre venis al li en lian loĝejon; kaj li faris al ili klarigon, atestante la regnon de Dio, kaj penante konvinki ilin pri Jesuo, el la leĝo de Moseo kaj el la profetoj, de mateno ĝis vespero. <span class="m">24</span> Kaj unuj kredis la parolitaĵojn, kaj aliaj ne kredis. <span class="m">25</span> Kaj ne konsentante inter si, ili foriris, post kiam Paŭlo parolis unu vorton: Bone parolis la Sankta Spirito per la profeto <span class="nomo" lang="und" title="Ne-Esperanta nomo. Lingvo: nespecifita">Jesaja</span> al viaj patroj, <span class="m">26</span> dirante:</p>

 <p id="az930">Iru al tiu popolo, kaj diru:<br> Aŭdante, vi aŭdos, sed ne komprenos;<br> Kaj vidante, vi vidos, sed ne rimarkos;<br> <span class="m">27</span> Ĉar la koro de tiu popolo grasiĝis,<br> Kaj iliaj oreloj aŭdas malklare,<br> Kaj siajn okulojn ili fermis,<br> Por ke ili ne vidu per siaj okuloj,<br> Kaj por ke ili ne aŭdu per siaj oreloj,<br> Kaj por ke ili ne komprenu per sia koro,<br> Kaj por ke ili ne konvertiĝu,<br> Kaj por ke Mi ne sanigu ilin.</p>

 <p id="az941"><span class="m">28</span> Certiĝu do al vi, ke ĉi tiu savado de Dio estas sendata al la nacianoj, kaj ili aŭskultos. <span class="m">29</span> Kaj kiam li diris tion, la Judoj foriris, havante inter si multe da disputado.</p>

 <p id="az942"><span class="m">30</span> Kaj li loĝadis tutajn du jarojn en sia propra loĝejo, kaj li akceptis ĉiujn, kiuj eniris al li, <span class="m">31</span> predikante la regnon de Dio, kaj instruante la aferojn pri la Sinjoro Jesuo Kristo kun plena maltimo, malhelpate de neniu.</p>

 </div>

 </div>

 <div class="libro" id="ntlibro6"> <h3 id="az943">LA EPISTOLO DE LA APOSTOLO PAŬLO AL LA <em>ROMANOJ</em> </h3> <div class="chapitro"> <h4>1</h4> <p id="az944"><span class="m">1</span> Paŭlo, servisto de Jesuo Kristo, apostolo vokita, apartigita al la evangelio de Dio, <span class="m">2</span> kiun Li promesis antaŭe per Siaj profetoj en la sanktaj skriboj, <span class="m">3</span> pri Sia Filo, kiu naskiĝis el la idaro de <span class="nomo" lang="und" title="Ne-Esperanta nomo. Lingvo: nespecifita">David</span> laŭ la karno, <span class="m">4</span> la difinita Filo de Dio en potenco laŭ la Spirito de sankteco per la releviĝo de la mortintoj — Jesuo Kristo, nia Sinjoro, <span class="m">5</span> per kiu ni ricevis gracon kaj apostolecon por obeemo de fido ĉe ĉiuj nacioj pro lia nomo, <span class="m">6</span> inter kiuj estas ankaŭ vi, vokitaj de Jesuo Kristo; <span class="m">7</span> al ĉiuj, kiuj estas en Romo, amataj de Dio, vokitaj sanktuloj: Graco al vi kaj paco de Dio, nia Patro, kaj de la Sinjoro Jesuo Kristo.</p>

 <p id="az945"><span class="m">8</span> Unue mi dankas al mia Dio per Jesuo Kristo por vi ĉiuj, ke via fido estas proklamata tra la tuta mondo. <span class="m">9</span> Ĉar mia atestanto estas Dio, kiun mi servas en mia spirito en la evangelio de Lia Filo, ke mi senĉese memorigas pri vi en miaj preĝoj, <span class="m">10</span> ĉiam petante, ke iel al mi jam fine prosperos veni al vi per la volo de Dio. <span class="m">11</span> Ĉar mi sopiras vin vidi, por ke mi transdonu al vi ian spiritan donacon, por ke vi estu firmigitaj; <span class="m">12</span> tio estas, por ke estu inter ni reciproka kuraĝigo, per la komuna fido, egale via kaj mia. <span class="m">13</span> Kaj mi ne volas, ke vi nesciu, fratoj, ke ofte mi celis veni al vi (sed mi estas malhelpita ĝis nun), por ke mi havu iom da frukto ĉe vi, kiel ankaŭ ĉe la aliaj nacioj. <span class="m">14</span> Mi estas ŝuldanto al Grekoj kaj al Barbaroj, al saĝuloj kaj al senprudentuloj. <span class="m">15</span> Tial laŭ mia eblo mi estas fervora prediki la evangelion ankaŭ al vi, kiuj estas en Romo. <span class="m">16</span> Ĉar mi ne hontas pri la evangelio; ĉar ĝi estas la potenco de Dio al savo por ĉiu, kiu kredas, al la Judoj unue, kaj ankaŭ al la Grekoj. <span class="m">17</span> Ĉar la justeco de Dio malkaŝiĝas en ĝi de fido al fido, kiel estas skribite: La virtulo vivos per sia fideleco.</p>

 <p id="az946"><span class="m">18</span> Ĉar la kolero de Dio malkaŝiĝas el la ĉielo kontraŭ ĉia malpieco kaj maljusteco de homoj, kiuj tenas la veron en maljusteco; <span class="m">19</span> ĉar la scio pri Dio estas elmontrita ĉe ili, ĉar Dio elmontris ĝin al ili. <span class="m">20</span> Ĉar Liaj nevideblaj ecoj de post la kreado de la mondo fariĝas videblaj, sentate per Liaj faritaĵoj, nome, Lia eterna potenco kaj dieco; tial al ili mankas defenda pledo; <span class="m">21</span> ĉar konante Dion, ili ne gloris Lin kiel Dion, nek estis dankemaj, sed vaniĝis per diskutadoj, kaj ilia sensaĝa koro mallumiĝis. <span class="m">22</span> Pretendante esti saĝaj, ili malsaĝiĝis, <span class="m">23</span> kaj ŝanĝis la gloron de la senmorta Dio en bildon de morta homo kaj de birdoj kaj kvarpiedaj bestoj kaj rampaĵoj.</p>

 <p id="az947"><span class="m">24</span> Tial Dio fordonis ilin al la voluptoj de iliaj koroj, al malpureco, por ke iliaj korpoj malhonoriĝu inter ili mem; <span class="m">25</span> kiuj ŝanĝis la veron de Dio en mensogon, kaj adoris kaj servis la kreitaĵojn prefere ol la Kreinton, kiu estas eterne benata. Amen.</p>

 <p id="az948"><span class="m">26</span> Tial Dio fordonis ilin al malhonoraj pasioj; ĉar iliaj virinoj ŝanĝis la naturan uzadon en kontraŭnaturan; <span class="m">27</span> kaj tiel same ankaŭ la viroj, forlasante la naturan uzadon de la virino, brulis en sia volupto unu al alia, kaj viroj kun viroj faris hontindaĵon kaj ricevis en si mem la taŭgan rekompencon de sia malvirto.</p>

 <p id="az949"><span class="m">28</span> Kaj ĉar ili malŝatis teni Dion en sia konado, Dio fordonis ilin al malaprobinda menso, por ke ili faru nedecaĵojn; <span class="m">29</span> plenigite de ĉia maljusteco, malvirteco, avideco, malboneco; plenaj de envio, mortigo, malpaco, ruzo, malico; flustrantaj, <span class="m">30</span> kalumniantaj, Dimalamantaj, insultantaj, arogantaj, fanfaronemaj, elpensantaj malbonaĵojn, malobeemaj al gepatroj, <span class="m">31</span> senprudentaj, nefidindaj, neparencamaj, senkompataj; <span class="m">32</span> kiuj, sciante pri la juĝo de Dio, ke la farantoj de tiaj agoj meritas morton, ne nur mem faras ilin, sed ankaŭ konsentas al la farantoj de ili.</p>

 </div>

 <div class="chapitro"> <h4>2</h4> <p id="az950"><span class="m">1</span> Sekve, vi estas nedefendebla, ho ĉiu homo juĝanta; ĉar dum vi juĝas alian, vi kondamnas vin mem, ĉar vi, la juĝanto, faradas la samajn agojn. <span class="m">2</span> Kaj ni scias, ke la juĝo de Dio estas laŭ vero kontraŭ tiuj, kiuj faradas tiajn agojn. <span class="m">3</span> Kaj ĉu vi kalkulas, ho homo, kiu juĝas la farantojn de tiaj agoj kaj faras la samajn, ke vi evitos la juĝon de Dio? <span class="m">4</span> Aŭ ĉu vi malestimas la riĉecon de Lia boneco kaj toleremeco kaj pacienco, ne sciante, ke la boneco de Dio alkondukas vin al pento? <span class="m">5</span> sed laŭ via obstineco kaj senpenta koro vi amasigas por vi koleron en la tago de kolero kaj malkaŝigo de la justa juĝo de Dio, <span class="m">6</span> kiu redonos al ĉiu homo laŭ liaj faroj; <span class="m">7</span> al tiuj, kiuj per pacienco en bonfarado celas al gloro kaj honoro kaj senmorteco, eternan vivon; <span class="m">8</span> sed al tiuj, kiuj estas malpacemaj kaj ne obeas al la vero, sed obeas al maljusteco, koleron kaj indignon, <span class="m">9</span> aflikton kaj maltrankvilon, sur ĉiun animon de homo, kiu faras malbonon, de Judo unue kaj de Greko; <span class="m">10</span> sed gloron kaj honoron kaj pacon al ĉiu, kiu faras bonon, al Judo unue kaj al Greko; <span class="m">11</span> ĉar ne estas personfavorado ĉe Dio. <span class="m">12</span> Ĉar ĉiu, kiu pekis sen leĝo, ankaŭ pereos sen leĝo; kaj ĉiu, kiu pekis sub leĝo, estos juĝata per leĝo; <span class="m">13</span> ĉar ne la aŭskultantoj de leĝo estos justaj antaŭ Dio, sed la plenumantoj de leĝo estos pravigitaj (14 ĉar kiam la nacianoj, kiuj ne havas la leĝon, faras nature la aferojn de la leĝo, ĉi tiuj, ne havante leĝon, estas leĝo por si mem; <span class="m">15</span> kiuj elmontras la faradon de la leĝo skribita en iliaj koroj, kiam ilia konscienco kunatestas, kaj iliaj rezonadoj inter si akuzas aŭ defendas ilin.) <span class="m">16</span> en la tago, kiam Dio juĝos la sekretojn de homoj, laŭ mia evangelio, per Jesuo Kristo.</p>

 <p id="az951"><span class="m">17</span> Sed se vi estas nomata Judo, kaj apogas vin sur la leĝon, kaj fieras pri Dio, <span class="m">18</span> kaj konas Lian volon, kaj aprobas la aprobindaĵojn, kaj estas instruita el la leĝo, <span class="m">19</span> kaj estas konvinkita, ke vi mem estas gvidanto por la blinduloj, lumo por tiuj, kiuj estas en mallumo, <span class="m">20</span> edukanto por la senprudentuloj, instruanto por infanoj, havante en la leĝo la formon de la scio kaj la vero; <span class="m">21</span> vi, kiu instruas alian, ĉu vi ne instruas vin mem? vi, kiu predikas: Ne ŝtelu; ĉu vi ŝtelas? <span class="m">22</span> vi, kiu diras: Ne adultu; ĉu vi adultas? vi, kiu abomenas idolojn, ĉu vi prirabas templojn? <span class="m">23</span> vi, kiu fieras pri la leĝo, ĉu vi malhonoras Dion per via transpaŝo de la leĝo? <span class="m">24</span> Ĉar pro vi, la nomo de Dio estas blasfemata inter la nacianoj, kiel estas skribite. <span class="m">25</span> Ĉar cirkumcido vere utilas, se vi estas faranto de la leĝo; sed se vi estas pekanto kontraŭ la leĝo, via cirkumcido fariĝas necirkumcido. <span class="m">26</span> Se do necirkumcidulo plenumas la ordonojn de la leĝo, ĉu lia necirkumcido ne kalkuliĝos kiel cirkumcido? <span class="m">27</span> kaj ĉu la laŭnatura necirkumcidulo, se li plenumas la leĝon, ne juĝos vin, kiu kun la skribo kaj cirkumcido transpaŝas la leĝon? <span class="m">28</span> Ĉar Judo estas ne tiu, kiu estas ekstere tia, kaj cirkumcido estas ne tio, kio estas tia ekstere en la karno; <span class="m">29</span> sed Judo estas tiu, kiu estas interne tia, kaj cirkumcido estas en la koro, laŭ la spirito, ne laŭ la litero, kies laŭdo estas ne de homoj, sed de Dio.</p>

 </div>

 <div class="chapitro"> <h4>3</h4> <p id="az952"><span class="m">1</span> Kia do estas la supereco de la Judoj? aŭ kia estas la utilo de cirkumcido? <span class="m">2</span> Multa en ĉiu rilato: unue, ke al ili estis konfiditaj la orakoloj de Dio. <span class="m">3</span> Ĉu do estas grave, se kelkaj ne fidis? ĉu ilia senfideco vantigos la fidelecon de Dio? <span class="m">4</span> Nepre ne! Dio montriĝu vera, sed ĉiu homo mensoganto, kiel estas skribite:</p>

 <p id="az953">Ke Vi estu justa en Via vorto<br> Kaj pura en Via juĝo.</p>

 <p id="az955"><span class="m">5</span> Sed se nia maljusteco rekomendas la justecon de Dio, kion ni diros? Ĉu maljusta estas Dio, kiu alportas koleron? (Mi parolas kiel homo.) <span class="m">6</span> Nepre ne! ĉar kiel Dio juĝus la mondon? <span class="m">7</span> Ĉar se la vero de Dio per mia mensogo abundis al Lia gloro, kial mi estas ankoraŭ juĝata, kiel pekinto? <span class="m">8</span> kaj kial ne (kiel ni estas kalumniataj, kaj kelkaj asertas, ke ni diras): Ni faru malbonon, por ke venu bono? ilia kondamno estas justa.</p>

 <p id="az956"><span class="m">9</span> Kio do? ĉu ni nin senkulpigas? Tute ne: ĉar ni jam akuzis egale Judojn kaj Grekojn, ke ĉiuj estas sub peko; <span class="m">10</span> kiel estas skribite:</p>

 <p id="az957">Ne ekzistas justulo, ne eĉ unu;<br> <span class="m">11</span> Ne ekzistas prudentulo,<br> Ne ekzistas iu, kiu serĉas Dion;<br> <span class="m">12</span> Ĉiuj devojiĝis, ĉiuj senutiliĝis;<br> Ekzistas neniu, kiu faras bonon, ne eĉ unu;<br> <span class="m">13</span> Malfermita tombo estas ilia gorĝo;<br> Per sia lango ili hipokritis;<br> Veneno de vipuro estas sub iliaj lipoj;<br> <span class="m">14</span> Ilia buŝo estas plena de malbenado kaj malico;<br> <span class="m">15</span> Iliaj piedoj rapidas, por verŝi sangon;<br> <span class="m">16</span> Ruinigo kaj pereigo estas sur iliaj vojoj;<br> <span class="m">17</span> Kaj vojon de paco ili ne konas;<br> <span class="m">18</span> Antaŭ iliaj okuloj ne ekzistas timo antaŭ Dio.</p>

 <p id="az970"><span class="m">19</span> Sed ni scias, ke ĉion ajn, kion la leĝo diras, ĝi parolas al tiuj, kiuj estas sub la leĝo; ke ĉiu buŝo fermiĝu, kaj ke la tuta mondo submetiĝu sub la juĝon de Dio; <span class="m">20</span> ĉar per la faroj de la leĝo neniu karno praviĝos antaŭ Li; ĉar per la leĝo venas konscio pri peko. <span class="m">21</span> Sed nun, ekster la leĝo, justeco de Dio montriĝis, atestata per la leĝo kaj la profetoj; <span class="m">22</span> nome, la justeco de Dio, per fido al Jesuo Kristo, por ĉiuj kredantoj, ĉar ne ekzistas diferencigo; <span class="m">23</span> ĉar ĉiuj pekis kaj maltrafis la gloron de Dio; <span class="m">24</span> pravigite donace de Lia graco, per la elaĉeto, kiu estas en Kristo Jesuo; <span class="m">25</span> kiun Dio antaŭdifinis kiel repacigilon per fido en lia sango, por la elmontrado de Sia justeco per la pardono de la pekoj, antaŭe faritaj laŭ la toleremeco de Dio; <span class="m">26</span> por la elmontrado de Lia justeco en la nuna tempo, kaj ke Li estas mem justa, kaj estas la praviganto de tiu, kiu havas fidon en Jesuo. <span class="m">27</span> Kie do estas la fanfaronado? Ĝi estas esceptita. Per kia leĝo? de faroj? Ne; sed per la leĝo de fido. <span class="m">28</span> Ni do konkludas, ke homo praviĝas per fido, ekster la faroj de la leĝo. <span class="m">29</span> Ĉu Dio estas nur Dio de la Judoj? ĉu ne ankaŭ de la nacianoj? Jes, ankaŭ de la nacianoj; <span class="m">30</span> ĉar Dio estas unu, kaj Li pravigos la cirkumcidularon pro fido kaj la necirkumcidularon per fido. <span class="m">31</span> Ĉu ni do per fido vantigas la leĝon? Nepre ne! sed ni firmigas la leĝon.</p>

 </div>

 <div class="chapitro"> <h4>4</h4> <p id="az971"><span class="m">1</span> Kion do, ni diros, trovis <span class="nomo" lang="und" title="Ne-Esperanta nomo. Lingvo: nespecifita">Abraham</span>, nia praavo laŭ la karno? <span class="m">2</span> Ĉar se <span class="nomo" lang="und" title="Ne-Esperanta nomo. Lingvo: nespecifita">Abraham</span> praviĝis per faroj, li havas ion, pri kio fieri, sed ne antaŭ Dio. <span class="m">3</span> Ĉar kion diras la Skribo? Kaj <span class="nomo" lang="und" title="Ne-Esperanta nomo. Lingvo: nespecifita">Abraham</span> kredis al Dio, kaj tio estis kalkulita al li kiel virto. <span class="m">4</span> Al tiu, kiu laboras, la salajro estas kalkulata ne kiel favoro, sed kiel ŝuldo. <span class="m">5</span> Sed al tiu, kiu ne laboras, sed kredas al Tiu, kiu pravigas la malpiulon, lia fido estas kalkulata kiel virto. <span class="m">6</span> Kiel <span class="nomo" lang="und" title="Ne-Esperanta nomo. Lingvo: nespecifita">David</span> ankaŭ pridiras la feliĉon de la homo, al kiu Dio kalkulas virton ekster faroj, <span class="m">7</span> dirante:</p>

 <p id="az972">Feliĉaj estas tiuj, kies krimoj estas pardonitaj,<br> Kies pekoj estas kovritaj.<br> <span class="m">8</span> Feliĉa estas la homo, al kiu la Eternulo ne kalkulas lian kulpon.</p>

 <p id="az975"><span class="m">9</span> Ĉu do ĉi tiu feliĉo apartenas al la cirkumcidularo, aŭ al la necirkumcidularo ankaŭ? Ĉar ni diras, ke al <span class="nomo" lang="und" title="Ne-Esperanta nomo. Lingvo: nespecifita">Abraham</span> la fido estis kalkulita kiel virto. <span class="m">10</span> Kiel do ĝi estis kalkulita? kiam li estis en cirkumcido, aŭ en necirkumcido? Ne en cirkumcido, sed en necirkumcido; <span class="m">11</span> kaj li ricevis la signon de cirkumcido, kiel sigelon de la virto de la fido, kiu ekzistis en lia necirkumcido; por ke li estu la patro de ĉiuj, kiuj ankoraŭ en necirkumcido kredas, por ke virto estu kalkulata al ili; <span class="m">12</span> kaj la patro de cirkumcido al tiuj, kiuj ne nur estas anoj de la cirkumcido, sed kiuj ankaŭ sekvas la paŝojn de tiu fido, kiun nia patro <span class="nomo" lang="und" title="Ne-Esperanta nomo. Lingvo: nespecifita">Abraham</span> havis dum sia necirkumcido. <span class="m">13</span> Ĉar ne per la leĝo fariĝis la promeso al <span class="nomo" lang="und" title="Ne-Esperanta nomo. Lingvo: nespecifita">Abraham</span> aŭ al lia idaro, ke li estos heredanto de la mondo, sed per la virto el fido. <span class="m">14</span> Ĉar se tiuj, kiuj estas laŭ la leĝo, estas heredantoj, la fido nuliĝis, kaj la promeso vantiĝis; <span class="m">15</span> ĉar la leĝo elfaras koleron; sed kie ne ekzistas leĝo, tie ankaŭ ne ekzistas transpaŝo. <span class="m">16</span> Ĝi do estas el fido por tio, ke ĝi estu laŭ graco; por ke la promeso estu firma al la tuta idaro, ne nur al tiu, kiu estas el la leĝo, sed ankaŭ al tiu, kiu estas el la fido de <span class="nomo" lang="und" title="Ne-Esperanta nomo. Lingvo: nespecifita">Abraham</span>, kiu estas la patro de ni ĉiuj <span class="m">17</span> (kiel estas skribite: Mi faris vin patro de multe da popoloj) antaŭ Tiu, al kiu li kredis, nome Dio, kiu vivigas la mortintojn, kaj vokas la neekzistantaĵojn, kvazaŭ ili ekzistus. <span class="m">18</span> Li ekster espero kredis en espero, por ke li fariĝu patro de multe da popoloj, laŭ la diritaĵo: Tiel estos via idaro. <span class="m">19</span> Kaj ne senfortigite en fido, li pripensis sian propran korpon jam pereintan (estante preskaŭ centjara), kaj la senvivecon de la utero de <span class="nomo" lang="und" title="Ne-Esperanta nomo. Lingvo: nespecifita">Sara</span>; <span class="m">20</span> tamen pri la promeso de Dio li ne ŝanceliĝis en nekredemo, sed fortiĝis per fido, donante la gloron al Dio, <span class="m">21</span> kaj plene certigite, ke tion, kion Li promesis, Li povas ankaŭ fari. <span class="m">22</span> Tial ĝi estis kalkulita al li kiel virto. <span class="m">23</span> Kaj ne por li sola estis skribite, ke ĝi estis kalkulita al li; <span class="m">24</span> sed ankaŭ por ni, al kiuj ĝi estos kalkulata, kaj kiuj kredas al Tiu, kiu levis el la mortintoj Jesuon, nian Sinjoron, <span class="m">25</span> kiu estis transdonita pro niaj pekoj kaj estis relevita por nia pravigo.</p>

 </div>

 <div class="chapitro"> <h4>5</h4> <p id="az976"><span class="m">1</span> Tial ni, pravigite per fido, havu pacon kun Dio per nia Sinjoro Jesuo Kristo, <span class="m">2</span> per kiu ankaŭ ni ricevis enkondukon per fido en ĉi tiun gracon, en kiu ni staras; kaj ni ĝoju pro espero de la gloro de Dio. <span class="m">3</span> Kaj krome ni ĝoju ankaŭ pro la afliktoj, sciante, ke aflikto faras paciencon; <span class="m">4</span> kaj pacienco provitecon, kaj proviteco esperon; <span class="m">5</span> kaj la espero ne hontigas, ĉar la amo de Dio estas verŝita en niajn korojn per la Sankta Spirito, donita al ni. <span class="m">6</span> Ĉar kiam ni ankoraŭ estis senfortaj, tiam Kristo ĝustatempe mortis pro malpiuloj. <span class="m">7</span> Ĉar apenaŭ pro justulo iu mortus; ĉar pro bonulo eble iu kuraĝus morti. <span class="m">8</span> Sed Dio rekomendas al ni Sian amon en tio, ke dum ni ankoraŭ estis pekuloj, Kristo mortis por ni. <span class="m">9</span> Des plimulte do ni, jam pravigite per lia sango, estos per li savitaj el la kolero. <span class="m">10</span> Ĉar se ni, estante malamikoj, estas repacigitaj kun Dio per la morto de Lia Filo, des plimulte, repacigite, ni estos savitaj per lia vivo; <span class="m">11</span> kaj krom tio ni fieras ankaŭ en Dio pro nia Sinjoro Jesuo Kristo, per kiu ni jam ricevis la repacigon.</p>

 <p id="az977"><span class="m">12</span> Pro tio, kiel per unu homo peko eniris en la mondon, kaj morto per peko, kaj tiel morto atingis ĉiujn homojn pro tio, ke ĉiuj pekis; <span class="m">13</span> ĉar ĝis la leĝo peko estis en la mondo, sed peko ne estas alkalkulata, kiam ne ekzistas leĝo. <span class="m">14</span> Sed morto reĝis de post <span class="nomo" lang="und" title="Ne-Esperanta nomo. Lingvo: nespecifita">Adam</span> ĝis Moseo, eĉ super tiuj, kiuj ne pekis simile al la transpaŝo de <span class="nomo" lang="und" title="Ne-Esperanta nomo. Lingvo: nespecifita">Adam</span>, kiu estis la tipo de la venonto. <span class="m">15</span> Sed ne kia la eraro, tia estas la donaco. Ĉar se per la eraro de unu mortis la multaj, des plimulte abundis al la multaj la graco de Dio kaj la donaco per la graco de la unu homo Jesuo Kristo. <span class="m">16</span> Kaj la donaco ne estis laŭ la unu pekinta; ĉar la juĝo venis el unu ĝis kondamno, sed la donaco venis el multaj eraroj ĝis pravigo. <span class="m">17</span> Ĉar se, per la eraro de la unu, morto reĝis per unu, des plimulte reĝos en vivo per la unu Jesuo Kristo tiuj, kiuj ricevis abundon de la graco kaj de la donaco de justeco. <span class="m">18</span> Tial, kiel per unu eraro venis juĝo al ĉiuj homoj ĝis kondamno, tiel same per unu justaĵo venis la donaco al ĉiuj homoj ĝis la pravigo de vivo. <span class="m">19</span> Ĉar kiel per la malobeo de unu la multaj fariĝis pekuloj, tiel per la obeo de unu la multaj fariĝos justaj. <span class="m">20</span> Kaj la leĝo eniris, por ke la eraro plimultiĝu; sed kie peko plimultiĝis, graco multe pli superabundis, <span class="m">21</span> por ke tiel same, kiel la peko reĝis en morto, la graco reĝu per justeco ĝis eterna vivo per Jesuo Kristo, nia Sinjoro.</p>

 </div>

 <div class="chapitro"> <h4>6</h4> <p id="az978"><span class="m">1</span> Kion do ni diru? Ĉu ni restu en peko, por ke graco abundu? <span class="m">2</span> Nepre ne! Ĉu ni, kiuj mortis al peko, ankoraŭ vivus en ĝi? <span class="m">3</span> Ĉu vi ne scias, ke ni ĉiuj, kiuj baptiĝis al Jesuo Kristo, baptiĝis al lia morto? <span class="m">4</span> Ni do estas entombigitaj kun li per bapto al morto, por ke, kiel Kristo estas levita el la mortintoj per la gloro de la Patro, tiel same ni ankaŭ iradu en noveco de vivo. <span class="m">5</span> Ĉar se ni jam kuniĝis al la simileco de lia morto, ni tiel same kuniĝos al la simileco de lia releviĝo, <span class="m">6</span> sciante, ke nia malnova homo estas kun li krucumita, por ke la korpo de peko estu neniigita, por ke ni jam ne estu sklavoj al peko; <span class="m">7</span> ĉar tiu, kiu mortis, estas pravigita pri peko. <span class="m">8</span> Sed se ni mortis kun Kristo, ni kredas, ke ni ankaŭ vivos kun li; <span class="m">9</span> sciante, ke Kristo, levite el la mortintoj, ne plu mortas; la morto ne plu lin regas. <span class="m">10</span> Ĉar mortante, li mortis al peko unufoje por ĉiam; sed vivante, li vivas al Dio. <span class="m">11</span> Tial ankaŭ vi vin kalkulu mortintoj al peko, sed vivantoj al Dio en Kristo Jesuo.</p>

 <p id="az979"><span class="m">12</span> Tial peko ne reĝu en via morta korpo tiel, ke vi obeu al ĝiaj deziroj; <span class="m">13</span> ankaŭ ne prezentu viajn membrojn iloj de maljusteco al peko, sed prezentu vin al Dio vivantoj el la mortintoj, kaj viajn membrojn iloj de justeco por Dio. <span class="m">14</span> Ĉar peko ne regos vin, ĉar vi estas ne sub la leĝo, sed sub graco.</p>

 <p id="az980"><span class="m">15</span> Kio do? ĉu ni peku, pro tio, ke ni estas ne sub leĝo, sed sub graco? Nepre ne! <span class="m">16</span> Ĉu vi ne scias, ke kiam vi vin prezentas, kiel sklavoj al iu por obeado, vi estas sklavoj de tiu, al kiu vi obeas, ĉu de peko por morto, aŭ de obeemeco por justeco? <span class="m">17</span> Sed danko estu al Dio, ke kvankam vi estis la sklavoj de peko, vi tamen fariĝis kore obeemaj al tiu tipo de instruado, al kiu vi estas kondukitaj; <span class="m">18</span> kaj liberigite el peko, vi sklaviĝis al justeco. <span class="m">19</span> Mi parolas home pro la malforteco de via karno; ĉar kiel vi prezentis viajn membrojn sklavoj al malpureco kaj al maljusteco ĝis maljusteco, tiel nun prezentu viajn membrojn sklavoj al justeco ĝis sanktigo. <span class="m">20</span> Ĉar kiam vi estis sklavoj de peko, vi estis liberaj de justeco. <span class="m">21</span> Kian frukton do vi havis tiam el tio, pri kio vi nun hontas? ĉar la fino de tio estas morto. <span class="m">22</span> Sed nun, liberigite el peko, kaj sklaviĝinte al Dio, vi havas vian frukton ĝis sanktiĝo, kaj por fino eternan vivon. <span class="m">23</span> Ĉar la salajro de peko estas morto; sed la donaco de Dio estas eterna vivo en Kristo Jesuo, nia Sinjoro.</p>

 </div>

 <div class="chapitro"> <h4>7</h4> <p id="az981"><span class="m">1</span> Aŭ ĉu vi ne scias, fratoj (ĉar mi parolas al konantoj de la leĝo), ke la leĝo regas la homon tiel longe, kiel li vivas? <span class="m">2</span> Ĉar la edzinigita virino estas leĝe alligita al sia edzo dum lia vivo; sed se la edzo mortas, ŝi liberiĝas el la leĝo de la edzo. <span class="m">3</span> Se do, dum la edzo vivas, ŝi kuniĝas kun alia viro, ŝi estos nomata adultulino; sed se la edzo mortis, ŝi estas libera de la leĝo, kaj ne estas adultulino, kvankam kuniĝinte kun alia viro. <span class="m">4</span> Tiel, miaj fratoj, vi same mortis al la leĝo per la korpo de Kristo, por kuniĝi kun alia, nome kun tiu, kiu leviĝis el la mortintoj, por ke ni donu frukton al Dio. <span class="m">5</span> Ĉar dum ni estis en karno, la laŭpekaj pasioj, kiuj estis per la leĝo, energiis en niaj membroj, por doni frukton al morto. <span class="m">6</span> Sed ni jam liberiĝis el la leĝo, mortinte rilate tion, en kio ni estis tenataj, por ke ni servu en noveco de spirito, kaj ne en malnoveco de litero.</p>

 <p id="az982"><span class="m">7</span> Kion do ni diru? Ĉu la leĝo estas peko? Nepre ne! Tamen mi ne konus pekon, krom per la leĝo; ĉar mi ne konus deziron, se la leĝo ne dirus: Ne deziru; <span class="m">8</span> sed la peko, trovante pretekston, estigis en mi per la ordono ĉian deziremon, ĉar ekster leĝo la peko estas senviva. <span class="m">9</span> Kaj iam mi vivadis ekster la leĝo; sed kiam la ordono venis, la peko viviĝis, kaj mi mortis; <span class="m">10</span> kaj tiun ordonon, kiu estas por vivo, mi trovis por morto; <span class="m">11</span> ĉar la peko, trovinte pretekston, per la ordono min trompis, kaj per ĝi min mortigis. <span class="m">12</span> Tiel la leĝo estas sankta, kaj la ordono estas sankta kaj justa kaj bona. <span class="m">13</span> Ĉu do tio, kio estas bona, fariĝis morto por mi? Nepre ne! Sed la peko, por ke ĝi montriĝu peko, estigante morton en mi per la bono — por ke per la ordono la peko fariĝu treege peka. <span class="m">14</span> Ĉar ni scias, ke la leĝo estas spirita; sed mi estas karna, vendite sub pekon. <span class="m">15</span> Ĉar mi ne havas certecon pri tio, kion mi faradas; ĉar mi ne agas laŭ tio, kion mi volas; sed kion mi malamas, tion mi faras. <span class="m">16</span> Sed se mi faras tion, kion mi ne volas fari, mi konsentas al la leĝo, ke ĝi estas bona. <span class="m">17</span> La faranto do estas jam ne mi, sed la peko, loĝanta en mi. <span class="m">18</span> Ĉar mi scias, ke en mi (tio estas, en mia karno) bono ne loĝas; ĉar ĉe mi estas la volo, sed ne la elfaro de la bono. <span class="m">19</span> Ĉar la bonon, kiun mi volas fari, mi ne faras; sed la malbonon, kiun mi ne volas fari, mi faradas. <span class="m">20</span> Sed se mi faras tion, kion mi ne volas fari, faras ĝin jam ne mi, sed la peko, loĝanta en mi. <span class="m">21</span> Mi do trovas leĝon, ke kiam mi volas fari bonon, la malbono estas ĉe mi. <span class="m">22</span> Ĉar mi ĝojas en la leĝo de Dio laŭ la interna homo; <span class="m">23</span> sed mi vidas alian leĝon en miaj membroj, militantan kontraŭ la leĝo de mia menso, kaj forkaptantan min sub la leĝon de la peko, kiu estas en miaj membroj. <span class="m">24</span> Ho ve, mi malfeliĉulo! kiu min liberigos el la korpo de ĉi tiu morto? <span class="m">25</span> Danko estu al Dio, per Jesuo Kristo, nia Sinjoro. Per la menso do mi mem servas al la leĝo de Dio, sed per la karno al la leĝo de peko.</p>

 </div>

 <div class="chapitro"> <h4>8</h4> <p id="az983"><span class="m">1</span> Ekzistas do jam nenia kondamno kontraŭ tiuj, kiuj estas en Kristo Jesuo. <span class="m">2</span> Ĉar la leĝo de la Spirito de vivo en Kristo Jesuo liberigis min de la leĝo de peko kaj morto. <span class="m">3</span> Ĉar kiam la leĝo troviĝis nekapabla pro tio, ke ĝi estis malforta pro la karno, Dio, sendante Sian propran Filon en simileco de peka karno kaj pro peko, kondamnis la pekadon en la karno; <span class="m">4</span> por ke la postulo de la leĝo plenumiĝu en ni, kiuj iradas ne laŭ la karno, sed laŭ la spirito. <span class="m">5</span> Ĉar kiuj estas laŭ la karno, tiuj sin interesas pri la aferoj de la karno; sed kiuj estas laŭ la spirito, pri la aferoj de la spirito. <span class="m">6</span> Ĉar la intereso de la karno estas morto, sed la intereso de la spirito estas vivo kaj paco; <span class="m">7</span> ĉar la intereso de la karno estas malamikeco kontraŭ Dio, ĉar ĝi ne obeas al la leĝo de Dio, kaj ĝi ja ne povas obei; <span class="m">8</span> kaj tiuj, kiuj estas en la karno, ne povas plaĉi al Dio. <span class="m">9</span> Sed vi estas ne en la karno, sed en la spirito, se vere la Spirito de Dio loĝas en vi. Sed se iu ne havas la Spiriton de Kristo, tiu ne estas lia. <span class="m">10</span> Kaj se Kristo estas en vi, la korpo malvivas pro peko, sed la spirito estas vivo pro justeco. <span class="m">11</span> Kaj se la Spirito de Tiu, kiu levis Jesuon el la mortintoj, loĝas en vi, tiam la Levinto de Kristo Jesuo el la mortintoj vivigos eĉ viajn mortajn korpojn per Sia Spirito, loĝanta en vi.</p>

 <p id="az984"><span class="m">12</span> Tial do, fratoj, ni estas ŝuldantoj, ne al la karno, por vivi laŭ la karno; <span class="m">13</span> ĉar se vi vivas laŭ la karno, vi mortos; sed se per la spirito vi malvivigas la farojn de la korpo, vi vivos. <span class="m">14</span> Ĉar ĉiuj, kiuj estas kondukataj de la Spirito de Dio, estas filoj de Dio. <span class="m">15</span> Ĉar vi ne ricevis la spiriton de sklaveco denove al timo; sed vi ricevis la spiriton de adopto, per kiu ni krias: <span class="fremda" lang="und" title="Ne-Esperanta teksto. Lingvo: nespecifita">Aba</span>, Patro. <span class="m">16</span> La Spirito mem kunatestas kun nia spirito, ke ni estas idoj de Dio; <span class="m">17</span> kaj se idoj, tial heredantoj, heredantoj de Dio, kunheredantoj kun Kristo, se vere ni suferas kun li, por ke ni estu glorataj kun li.</p>

 <p id="az985"><span class="m">18</span> Ĉar mi kalkulas, ke la suferoj de la nuna tempo ne indas komparon kun la gloro, kiu estas malkaŝota al ni. <span class="m">19</span> Ĉar la fervora sopiro de la kreitaro atendas la malkaŝon de la filoj de Dio. <span class="m">20</span> Ĉar la kreitaro subiĝis sub la vanecon, ne volonte, sed, pro la subiganto, kun espero, <span class="m">21</span> ke la kreitaro mem ankaŭ liberiĝos el la sklaveco de pereo en la liberecon de la gloro de la idoj de Dio. <span class="m">22</span> Ĉar ni scias, ke la tuta kreitaro kune ĝemas kaj naskodoloras ĝis nun. <span class="m">23</span> Kaj krom tio, ni mem, kiuj havas la unuaaĵon de la Spirito, ĝemas en ni, atendante nian adopton, nome la elaĉeton de nia korpo. <span class="m">24</span> Ĉar per espero ni estas savitaj; sed la espero, kiu estas vidata, ne estas espero; ĉar kiu esperas al tio, kion li vidas? <span class="m">25</span> Sed, se ni esperas al tio, kion ni ne vidas, tiam ni ĝin atendas pacience.</p>

 <p id="az986"><span class="m">26</span> Kaj tiel same la Spirito ankaŭ helpas nian malfortecon; ĉar ni ne scias, kiel preĝi dece, sed la Spirito mem propetadas por ni per ĝemoj neeldireblaj; <span class="m">27</span> kaj Tiu, kiu esploras la korojn, scias, kio estas la penso de la Spirito, ĉar li propetadas por la sanktuloj laŭ la volo de Dio. <span class="m">28</span> Kaj ni scias, ke por tiuj, kiuj amas Dion, por tiuj, kiuj estas vokitaj laŭ Lia intenco, ĉio kunlaboras al bono. <span class="m">29</span> Ĉar kiujn Li antaŭkonis, tiujn Li antaŭdifinis kiel konformajn al la bildo de Lia Filo, por ke ĉi tiu estu la unuenaskita inter multaj fratoj; <span class="m">30</span> kaj kiujn Li antaŭdifinis, tiujn Li ankaŭ vokis; kaj kiujn Li vokis, tiujn Li ankaŭ justigis; kaj kiujn Li justigis, tiujn Li ankaŭ gloris.</p>

 <p id="az987"><span class="m">31</span> Kion do ni diru pri ĉi tio? Se Dio estas por ni, kiu estas kontraŭ ni? <span class="m">32</span> Ĉu Tiu, kiu ne indulgis Sian propran Filon, sed fordonis lin por ni ĉiuj, ne donos al ni libere ĉion kun li? <span class="m">33</span> Kiu akuzos la elektitojn de Dio? Dio estas la justiganto; <span class="m">34</span> kiu estas la kondamnanto? Kristo estas tiu, kiu mortis, sed leviĝis el la mortintoj, kiu estas dekstre de Dio, kaj ankaŭ propetadas por ni. <span class="m">35</span> Kiu apartigos nin de la amo de Kristo? ĉu aflikto, aŭ turmento, aŭ persekutado, aŭ malsato, aŭ nudeco, aŭ danĝero, aŭ glavo? <span class="m">36</span> Kiel estas skribite:</p>

 <p id="az988">Pro Vi ni estas mortigataj ĉiutage;<br> Oni rigardas nin kiel ŝafojn por buĉo.</p>

 <p id="az990"><span class="m">37</span> Sed en ĉio tio ni supervenkas per tiu, kiu nin amis. <span class="m">38</span> Ĉar mi konvinkiĝis, ke nek morto, nek vivo, nek anĝeloj, nek aŭtoritatoj, nek estantaĵoj, nek estontaĵoj, nek potencoj, <span class="m">39</span> nek alteco, nek profundeco, nek iu alia kreitaĵo povos apartigi nin de la amo de Dio, kiu estas en Kristo Jesuo, nia Sinjoro.</p>

 </div>

 <div class="chapitro"> <h4>9</h4> <p id="az991"><span class="m">1</span> Mi diras la veron en Kristo, mi ne mensogas, kaj mia konscienco atestas kun mi per la Sankta Spirito, <span class="m">2</span> ke mi havas grandan malĝojon kaj senĉesan doloron en la koro. <span class="m">3</span> Ĉar mi volus, ke mi estu anatemita for de Kristo por miaj fratoj, miaj parencoj laŭ la karno; <span class="m">4</span> kiuj estas Izraelidoj, kies estas la adopto kaj la gloro kaj la interligoj kaj la leĝdono kaj la Diservo kaj la promesoj; <span class="m">5</span> kies estas la patroj, kaj el kiuj laŭ la karno estas Kristo, kiu estas super ĉiuj, Dio benata eterne. Amen. <span class="m">6</span> Sed la afero ne estas, kvazaŭ la vorto de Dio estus neniiĝinta. Ĉar ne ĉiuj estas <span class="nomo" lang="und" title="Ne-Esperanta nomo. Lingvo: nespecifita">Izrael</span>, kiuj estas el <span class="nomo" lang="und" title="Ne-Esperanta nomo. Lingvo: nespecifita">Izrael</span>; <span class="m">7</span> nek, ĉar ili estas idoj de <span class="nomo" lang="und" title="Ne-Esperanta nomo. Lingvo: nespecifita">Abraham</span>, ĉiuj estas filoj, sed: Per <span class="nomo" lang="und" title="Ne-Esperanta nomo. Lingvo: nespecifita">Isaak</span> oni nomos vian idaron. <span class="m">8</span> Tio estas, ne la filoj de la karno estas la filoj de Dio, sed la filoj de la promeso estas rigardataj kiel idaro. <span class="m">9</span> Ĉar jen estas la vorto de promeso: En la sama jartempo Mi venos, kaj estos filo ĉe <span class="nomo" lang="und" title="Ne-Esperanta nomo. Lingvo: nespecifita">Sara</span>. <span class="m">10</span> Kaj plue, kiam <span class="nomo" lang="und" title="Ne-Esperanta nomo. Lingvo: nespecifita">Rebeka</span> ankaŭ gravediĝis per unu, nia patro <span class="nomo" lang="und" title="Ne-Esperanta nomo. Lingvo: nespecifita">Isaak</span><span class="m">11</span> (ĉar la infanoj ankoraŭ ne naskiĝis, nek faris ion bonan aŭ malbonan, por ke la intenco de Dio restu laŭ elekto, ne pro faroj, sed pro la alvokanto), <span class="m">12</span> estis dirite al ŝi: La pli granda servos la malpli grandan. <span class="m">13</span> Kiel estas skribite: Mi ekamis Jakobon, sed Esavon Mi malamis.</p>

 <p id="az992"><span class="m">14</span> Kion do ni diru? Ĉu estas maljusteco ĉe Dio? Nepre ne! <span class="m">15</span> Ĉar Li diris al Moseo: Mi favorkoros tiun, kiun Mi favorkoros, kaj Mi kompatos tiun, kiun Mi kompatos. <span class="m">16</span> Tial do tio apartenas ne al tiu, kiu volas, nek al tiu, kiu kuras, sed al Dio, kiu kompatas. <span class="m">17</span> Ĉar la Skribo diras al Faraono: Nur por tio Mi vin konservis, ke Mi montru sur vi Mian forton, kaj por ke oni rakontu pri Mia nomo sur la tuta tero. <span class="m">18</span> Tial Li favorkoras ĉiun, kiun Li volas; kaj ĉiun, kiun Li volas, Li obstinigas.</p>

 <p id="az993"><span class="m">19</span> Vi do diras al mi: Kial Li ankoraŭ riproĉas? Ĉar kiu rezistas al Lia volo? <span class="m">20</span> Sed antaŭ tio, ho viro, kiu vi estas, ke vi respondas kontraŭ Dio? Ĉu faritaĵo diros al sia farinto: Kial vi faris min tiel? <span class="m">21</span> Aŭ ĉu la potfaristo ne havas rajton super la argilo, el la sama maso fari jen vazon por honoro, kaj jen vazon por malhonoro? <span class="m">22</span> Kiel do, se Dio, volante elmontri Sian koleron kaj konatigi Sian potencon, toleris kun plena pacienco vazojn de kolero, taŭgajn por pereo; <span class="m">23</span> kaj por ke Li konatigu la riĉon de Sia gloro sur vazojn de favoro, kiujn Li antaŭe pretigis por gloro, <span class="m">24</span> nome nin, kiujn Li ankaŭ vokis, ne nur el la Judoj, sed ankaŭ el la nacianoj? <span class="m">25</span> Kiel Li diras ankaŭ en <span class="nomo" lang="und" title="Ne-Esperanta nomo. Lingvo: nespecifita">Hoŝea</span>:</p>

 <p id="az994">La popolon ne Mian Mi nomos Mia popolo,<br> Kaj la neamatinon amatino.<br> <span class="m">26</span> Kaj sur la sama loko, kie estis al ili dirite: Vi ne estas Mia popolo,<br> Tie oni nomos ilin infanoj de la vivanta Dio.</p>

 <p id="az998"><span class="m">27</span> Kaj <span class="nomo" lang="und" title="Ne-Esperanta nomo. Lingvo: nespecifita">Jesaja</span> krias pri <span class="nomo" lang="und" title="Ne-Esperanta nomo. Lingvo: nespecifita">Izrael</span>: Se la nombro de la filoj de <span class="nomo" lang="und" title="Ne-Esperanta nomo. Lingvo: nespecifita">Izrael</span> eĉ estos kiel la apudmara sablo, la restintoj saviĝos; <span class="m">28</span> ĉar la Sinjoro efektivigos Sian vorton en la mondo, akcelante kaj tranĉe mallongigante ĝin. <span class="m">29</span> Kiel <span class="nomo" lang="und" title="Ne-Esperanta nomo. Lingvo: nespecifita">Jesaja</span> diris antaŭe:</p>

 <p id="az999">Se la Eternulo <span class="nomo" lang="und" title="Ne-Esperanta nomo. Lingvo: nespecifita">Cebaot</span> ne lasus al ni restaĵon,<br> Ni fariĝus kiel <span class="nomo" lang="und" title="Ne-Esperanta nomo. Lingvo: nespecifita">Sodom</span>, ni similiĝus al <span class="nomo" lang="und" title="Ne-Esperanta nomo. Lingvo: nespecifita">Gomora</span>.</p>

 <p id="az1001"><span class="m">30</span> Kion do ni diru? Ke la nacianoj, kiuj ne sekvis justecon, atingis justecon, la justecon, kiu estas el fido; <span class="m">31</span> sed ke <span class="nomo" lang="und" title="Ne-Esperanta nomo. Lingvo: nespecifita">Izrael</span>, sekvante la leĝon de justeco, ne atingis tiun leĝon. <span class="m">32</span> Kial? Ĉar ili sekvis ĝin ne per fido, sed kvazaŭ per faroj. Ili falpuŝiĝis ĉe la ŝtono de falpuŝiĝo; <span class="m">33</span> kiel estas skribite:</p>

 <p id="az1002">Jen Mi kuŝigas en Cion ŝtonon de falpuŝiĝo kaj rokon de alfrapiĝo;<br> Kaj tiu, kiu fidos al li, ne estos hontigita.</p>

 </div>

 <div class="chapitro"> <h4>10</h4> <p id="az1004"><span class="m">1</span> Fratoj, la deziro de mia koro kaj mia preĝo al Dio pri ili estas por ilia savado. <span class="m">2</span> Ĉar mi atestas pri ili, ke ili havas fervoron al Dio, sed ne laŭ scio. <span class="m">3</span> Ĉar nesciante la justecon de Dio, kaj penante starigi sian propran justecon, ili ne subiĝis al la justeco de Dio. <span class="m">4</span> Ĉar Kristo estas la fino de la leĝo por justeco por ĉiu, kiu kredas. <span class="m">5</span> Ĉar Moseo skribis, ke tiu, kiu plenumas la justecon de la leĝo, vivos per ĝi. <span class="m">6</span> Sed la justeco, kiu estas el fido, diras jene: Ne diru en via koro: Kiu suprenirus en la ĉielon? (tio estas, por malsuprenigi Kriston), <span class="m">7</span> nek: Kiu malsuprenirus en la abismon? (tio estas, por suprenkonduki Kriston el la mortintoj). <span class="m">8</span> Sed kion ĝi diras? La afero estas proksime de vi, en via buŝo kaj en via koro; tio estas, la vorto de fido, kiun ni predikas; <span class="m">9</span> ĉar se vi per via buŝo konfesas Jesuon Sinjoro, kaj kredas en via koro, ke Dio lin levis el la mortintoj, vi saviĝos; <span class="m">10</span> ĉar per la koro la homo kredas ĝis justeco, kaj per la buŝo konfesas ĝis savo. <span class="m">11</span> Ĉar la Skribo diras: Ĉiu, kiu fidas al li, ne estos hontigita. <span class="m">12</span> Ĉar estas nenia diferencigo inter Judo kaj Greko, ĉar unu sama estas Sinjoro de ĉiuj, kaj estas riĉa por ĉiuj, kiuj lin vokas; <span class="m">13</span> ĉar: Ĉiu, kiu vokos la nomon de la Eternulo, saviĝos. <span class="m">14</span> Kiel do ili vokos Tiun, al kiu ili ne kredis? kaj kiel ili kredos al Tiu, pri kiu ili ne aŭdis? kaj kiel ili aŭdos sen predikanto? <span class="m">15</span> kaj kiel oni predikos, se ili ne estos senditaj? kiel estas skribite: Kiel ĉarmaj estas la piedoj de la anoncantoj de la evangelio de bono!</p>

 <p id="az1005"><span class="m">16</span> Sed ne ĉiuj aŭskultis la evangelion. Ĉar Jesuo diris: Ho Eternulo! kiu kredus al tio, kion ni aŭdis? <span class="m">17</span> La fido venas do per aŭdado, kaj aŭdado per la vorto de Kristo. <span class="m">18</span> Sed mi diras: Ĉu ili ne aŭdis? Certe:</p>

 <p id="az1006">Tra la tuta mondo iris ilia sono,<br> Kaj ĝis la finoj de la tero iris iliaj vortoj.</p>

 <p id="az1008"><span class="m">19</span> Sed mi diras: Ĉu <span class="nomo" lang="und" title="Ne-Esperanta nomo. Lingvo: nespecifita">Izrael</span> ne sciis? Unue Moseo diris:</p>

 <p id="az1009">Mi incitos vin per ne-popolo,<br> Per popolo malnobla Mi vin kolerigos.</p>

 <p id="az1011"><span class="m">20</span> Kaj <span class="nomo" lang="und" title="Ne-Esperanta nomo. Lingvo: nespecifita">Jesaja</span> estis tre kuraĝa, kaj diris:</p>

 <p id="az1012">Mi estas trovebla por tiuj, kiuj Min ne serĉis;<br> Mi montris Min al tiuj, kiuj pri Mi ne demandis.</p>

 <p id="az1014"><span class="m">21</span> Sed pri <span class="nomo" lang="und" title="Ne-Esperanta nomo. Lingvo: nespecifita">Izrael</span> li diris: Ĉiutage Mi etendis Miajn manojn al popolo malobeema kaj obstina.</p>

 </div>

 <div class="chapitro"> <h4>11</h4> <p id="az1015"><span class="m">1</span> Mi do diras: Ĉu Dio forpuŝis Sian popolon? Nepre ne! Ĉar ankaŭ mi estas Izraelido, el la idoj de <span class="nomo" lang="und" title="Ne-Esperanta nomo. Lingvo: nespecifita">Abraham</span>, el la tribo de <span class="nomo" lang="und" title="Ne-Esperanta nomo. Lingvo: nespecifita">Benjamen</span>. <span class="m">2</span> Dio ne forpuŝis Sian popolon, kiun Li antaŭkonis. Aŭ ĉu vi ne scias, kion la Skribo diras pri <span class="nomo" lang="und" title="Ne-Esperanta nomo. Lingvo: nespecifita">Elija</span>? kiel li pledis ĉe Dio kontraŭ <span class="nomo" lang="und" title="Ne-Esperanta nomo. Lingvo: nespecifita">Izrael</span>: <span class="m">3</span> Ho Eternulo, oni mortigis Viajn profetojn, detruis Viajn altarojn; kaj mi sola restis, kaj oni serĉas mian animon. <span class="m">4</span> Sed kion diras al li la orakolo de Dio? Mi restigis por Mi sep mil virojn, kies genuoj ne fleksiĝis antaŭ <span class="nomo" lang="und" title="Ne-Esperanta nomo. Lingvo: nespecifita">Baal</span>. <span class="m">5</span> Tiel same do estas ankaŭ nuntempe restaĵo laŭ la elektado de graco. <span class="m">6</span> Sed se per graco, ne plu el faroj; alie graco jam ne estus graco. <span class="m">7</span> Kion do? Kion <span class="nomo" lang="und" title="Ne-Esperanta nomo. Lingvo: nespecifita">Izrael</span> serĉadas, tion li ne atingis, sed la elektitaro atingis ĝin, kaj la restaĵo estis obstinigita; <span class="m">8</span> kiel estas skribite: Dio donis al ili spiriton de profunda dormo, okulojn, por ke ili ne vidu, kaj orelojn, por ke ili ne aŭdu, ĝis la nuna tago. <span class="m">9</span> Kaj <span class="nomo" lang="und" title="Ne-Esperanta nomo. Lingvo: nespecifita">David</span> diris:</p>

 <p id="az1016">Ilia tablo fariĝu por ili reto kaj kaptilo<br> Kaj falpuŝilo kaj repago;<br> <span class="m">10</span> Mallumiĝu iliaj okuloj, ke ili ne vidu;<br> Kaj iliajn lumbojn malfortigu por ĉiam.</p>

 <p id="az1020"><span class="m">11</span> Mi do diras: Ĉu ili falpuŝiĝis, por ke ili falu? Nepre ne! sed per ilia eraro venis savo al la nacianoj, por ĵaluzigi ilin. <span class="m">12</span> Se do ilia eraro riĉigis la mondon, kaj ilia perdo estas la gajno de la nacianoj, kiom pli ilia pleneco?</p>

 <p id="az1021"><span class="m">13</span> Sed mi parolas al vi, nacianoj. Laŭ tio, kiom mi estas apostolo al nacianoj, mi gloras mian servadon; <span class="m">14</span> se nur mi iel povos ĵaluzigi tiujn, kiuj estas mia karno, kaj savi kelkajn el ili. <span class="m">15</span> Ĉar se la forĵetado de ili estas la repacigo de la mondo, kio estos la akcepto de ili, se ne vivo el la mortintoj? <span class="m">16</span> Kaj se la unuaaĵo estas sankta, la maso ankaŭ estas sankta; kaj se la radiko estas sankta, la branĉoj ankaŭ estas sanktaj. <span class="m">17</span> Sed se kelkaj el la branĉoj derompiĝis, kaj vi, estante sovaĝa olivarbo, engreftiĝis inter ili kaj fariĝis partoprenanto en la radiko kaj graso de la olivarbo, <span class="m">18</span> ne fieru super la branĉoj; sed se vi fieras, ne vi portas la radikon, sed la radiko portas vin. <span class="m">19</span> Vi do diros: Branĉoj estis derompitaj, por ke mi estu engreftita. <span class="m">20</span> Bone; pro nekredemeco ili estis derompitaj, kaj vi staras per via fido. Ne tenu vin alte, sed timu; <span class="m">21</span> ĉar se Dio ne indulgis la naturajn branĉojn, Li ankaŭ vin ne indulgos. <span class="m">22</span> Vidu do la bonecon kaj severecon de Dio: al la falintoj severecon, sed al vi bonecon, se vi restados en Lia boneco; alie vi ankaŭ detranĉiĝos. <span class="m">23</span> Kaj ili ankaŭ, se ili ne restados en sia nekredemeco, engreftiĝos; ĉar Dio povas reengrefti ilin. <span class="m">24</span> Ĉar se vi eltranĉiĝis el tio, kio estas nature sovaĝa olivarbo, kaj kontraŭnature engreftiĝis en bonan olivarbon, kiom pli ĉi tiuj, kiuj estas la naturaj branĉoj, engreftiĝos en sian propran olivarbon?</p>

 <p id="az1022"><span class="m">25</span> Ĉar mi ne volas, fratoj, ke vi ne sciu ĉi tiun misteron, por ke vi ne opiniu vin saĝaj, ke laŭparta obstiniĝo okazis al <span class="nomo" lang="und" title="Ne-Esperanta nomo. Lingvo: nespecifita">Izrael</span>, ĝis la pleneco de la nacianoj envenos; <span class="m">26</span> kaj tiamaniere la tuta <span class="nomo" lang="und" title="Ne-Esperanta nomo. Lingvo: nespecifita">Izrael</span> saviĝos, kiel estas skribite:</p>

 <p id="az1023">El Cion venos la Liberiganto;<br> Li deturnos de <span class="nomo" lang="und" title="Ne-Esperanta nomo. Lingvo: nespecifita">Jakob</span> malpiecon;<br> <span class="m">27</span> Kaj ĉi tio estos Mia interligo kun ili,<br> Kiam Mi forigos iliajn pekojn.</p>

 <p id="az1027"><span class="m">28</span> Rilate al la evangelio, ili estas malamikoj pro vi; sed rilate al la elekto, ili estas amataj pro la patroj. <span class="m">29</span> Ĉar la donacoj kaj la vokado de Dio estas nerevokeblaj. <span class="m">30</span> Ĉar kiel vi iam estis malobeemaj al Dio, sed jam ricevis kompaton per ilia malobeo, <span class="m">31</span> tiel same ankaŭ ĉi tiuj jam malobeis, por ke, per la kompato montrita al vi, ili ankaŭ nun ricevu kompaton. <span class="m">32</span> Ĉar Dio kunŝlosis ĉiujn en malobeo, por ke Li kompatu ĉiujn.</p>

 <p id="az1028"><span class="m">33</span> Ho, profundo de riĉeco kaj saĝeco kaj scio de Dio! kiel neesploreblaj estas Liaj juĝoj, kaj nesekveblaj Liaj vojoj! <span class="m">34</span> Ĉar kiu sciis la spiriton de la Eternulo? aŭ kiu estis Lia konsilanto? <span class="m">35</span> aŭ kiu antaŭe al Li donis ion, poste redonotan al li? <span class="m">36</span> Ĉar el Li kaj per Li kaj al Li estas ĉio. Al Li estu la gloro por ĉiam. Amen.</p>

 </div>

 <div class="chapitro"> <h4>12</h4> <p id="az1029"><span class="m">1</span> Mi do vin petas, fratoj, pro la kompatoj de Dio, ke vi prezentu viajn korpojn kiel vivantan oferon, sanktan, plaĉantan al Dio, kio estas via racia servo. <span class="m">2</span> Kaj ne konformiĝu al ĉi tiu mondo; sed aliformiĝu per renovigado de via menso, por ke vi provu, kio estas la bona kaj aprobinda kaj perfekta volo de Dio.</p>

 <p id="az1030"><span class="m">3</span> Ĉar mi diras al ĉiu el vi, per la graco al mi donita, ke li ne tro estimu sin, sed estimu sin kun modereco, laŭ mezuro de la fido, kiun Dio disdonis al ĉiu. <span class="m">4</span> Ĉar kiel ni havas multajn membrojn en unu korpo, kaj ne ĉiuj membroj havas la saman funkcion, <span class="m">5</span> tiel same ni multaj estas unu korpo en Kristo, kaj ĉiuj aparte membroj unu de alia. <span class="m">6</span> Sed havante donacojn diversajn laŭ la graco donita al ni, ĉu profetadon, ni profetu laŭ la mezuro de nia fido; <span class="m">7</span> aŭ servadon, ni laboru en nia servado; aŭ instruanto, en sia instruado; <span class="m">8</span> aŭ admonanto, en sia admonado; la disdonanto agu malavare, la administranto kun diligenteco, la kompatanto kun ĝojo. <span class="m">9</span> Via amo estu sen hipokriteco. Abomenu tion, kio estas malbona; algluiĝu al la bona. <span class="m">10</span> En fratamo estu kore unuigitaj unu al alia, honore preferantaj unu la alian; <span class="m">11</span> en diligenteco ne malviglaj, en spirito fervoraj, servantaj la Sinjoron; <span class="m">12</span> en espero ĝojaj, en aflikto paciencaj, en preĝado persistaj; <span class="m">13</span> kotizantaj por la bezonoj de la sanktuloj, sekvantaj gastamecon. <span class="m">14</span> Benu tiujn, kiuj vin persekutas; benu, kaj ne malbenu. <span class="m">15</span> Ĝoju kun ĝojantoj, ploru kun plorantoj. <span class="m">16</span> Estu simpatiaj unu al alia. Ne pripensadu altajn aferojn, sed klinadu vin al humilaj aferoj. Ne opiniu vin saĝaj. <span class="m">17</span> Redonu al neniu malbonon pro malbono. Celu aprobindaĵojn antaŭ ĉiuj homoj. <span class="m">18</span> Se estos eble, restu pacaj viaparte kun ĉiuj homoj. <span class="m">19</span> Ne venĝu vin, amataj, sed cedu lokon al kolero; ĉar estas skribite: Ĉe Mi estas venĝo, Mi repagos, diras la Sinjoro. <span class="m">20</span> Sed se via malamiko malsatas, donu al li manĝi; se li soifas, donu al li trinki; ĉar tion farante, fajrajn karbojn vi kolektos sur lia kapo. <span class="m">21</span> Ne venkiĝu de malbono, sed venku malbonon per bono.</p>

 </div>

 <div class="chapitro"> <h4>13</h4> <p id="az1031"><span class="m">1</span> Ĉiu animo submetiĝu al la superaj aŭtoritatoj, ĉar ne ekzistas aŭtoritato, krom de Dio; kaj tiuj, kiuj ekzistas, estas starigitaj de Dio. <span class="m">2</span> Tiu do, kiu kontraŭstaras al aŭtoritato, rezistas al la ordono de Dio; kaj tiuj, kiuj rezistas, ricevos juĝon. <span class="m">3</span> Ĉar regantoj estas teruraĵo ne al la bona agado, sed al la malbona. Ĉu vi volas ne timi aŭtoritatulon? faru bonon, kaj vi havos de li laŭdon; <span class="m">4</span> ĉar li estas servanto de Dio al vi por bono. Sed timu, se vi faras malbonon; ĉar ne vane li portas la glavon, ĉar li estas servanto de Dio, venĝanto por kolero kontraŭ tiu, kiu faras malbonon. <span class="m">5</span> Sekve estas necese submetiĝi, ne nur pro la kolero, sed ankaŭ pro konscienco. <span class="m">6</span> Ĉar pro tio vi ankaŭ pagas tributon, ĉar ili estas servantoj de Dio, klopodantaj por ĉi tio mem. <span class="m">7</span> Redonu ŝuldon al ĉiuj: tributon, al kiu tributo estas ŝuldata; imposton, al kiu imposto; timon, al kiu timo; honoron, al kiu honoro.</p>

 <p id="az1032"><span class="m">8</span> Al neniu ŝuldu ion, krom la reciproka amo; ĉar amante sian proksimulon, oni plenumis la ceteran leĝon. <span class="m">9</span> Ĉar tio: Ne adultu, Ne mortigu, Ne ŝtelu, Ne deziru, kaj ĉiu alia ordono, estas resumitaj en la jena parolo: Amu vian proksimulon kiel vin mem. <span class="m">10</span> Amo ne faras malbonon al proksimulo; amo do estas la plenumado de la leĝo.</p>

 <p id="az1033"><span class="m">11</span> Kaj tion faru, sciante la ĝustan tempon, ke nun estas la horo por leviĝo el dormo; ĉar nun nia savo estas pli proksima, ol kiam ni ekkredis. <span class="m">12</span> La nokto jam finiĝas, kaj la tago alproksimiĝas; ni demetu do la farojn de mallumo kaj surmetu la armilojn de lumo. <span class="m">13</span> Ni iradu dece, kiel en la tago, ne en diboĉado kaj drinkado, nek en volupto kaj senbrideco, nek en malpaco kaj ĵaluzo. <span class="m">14</span> Sed surmetu la Sinjoron Jesuo Kristo, kaj ne sekvu la intencojn de la karno al voluptoj.</p>

 </div>

 <div class="chapitro"> <h4>14</h4> <p id="az1034"><span class="m">1</span> Sed akceptu malfortulon en fido, tamen ne por dubaj disputadoj. <span class="m">2</span> Unu homo kredas, ke li povas ĉion manĝi; sed alia, estante malforta, manĝas legomojn. <span class="m">3</span> Kiu manĝas, tiu ne malestimu tiun, kiu ne manĝas; kaj kiu ne manĝas, tiu ne juĝu tiun, kiu manĝas; ĉar Dio lin akceptis. <span class="m">4</span> Kiu estas vi, ke vi juĝas la servanton de alia? antaŭ sia propra sinjoro li staras aŭ falas. Li ja estos starigita, ĉar la Sinjoro povas lin starigi. <span class="m">5</span> Unu juĝas unu tagon pli alte ol alian, alia egale juĝas ĉiun tagon. Ĉiu homo konvinkiĝu en sia menso. <span class="m">6</span> Kiu observas la tagon, tiu observas ĝin al la Sinjoro; kaj la manĝanto manĝas al la Sinjoro, ĉar li dankas Dion; kaj la nemanĝanto nemanĝas al la Sinjoro, kaj li dankas Dion. <span class="m">7</span> Ĉar neniu el ni vivas al si mem, kaj neniu mortas al si mem. <span class="m">8</span> Ĉar se ni vivas, ni vivas al la Sinjoro, kaj se ni mortas, ni mortas al la Sinjoro; ĉu ni vivas do, aŭ mortas, al la Sinjoro ni apartenas. <span class="m">9</span> Ĉar por tio Kristo mortis kaj viviĝis, por esti Sinjoro de la mortintoj kaj de la vivantoj. <span class="m">10</span> Sed vi, kial vi juĝas vian fraton? kaj vi, kial vi malestimas vian fraton? ĉar ni ĉiuj staros antaŭ la tribunala seĝo de Dio. <span class="m">11</span> Ĉar estas skribite:</p>

 <p id="az1035">Kiel Mi vivas, diras la Eternulo, antaŭ Mi kliniĝos ĉiu genuo,<br> Kaj ĉiu lango gloros Dion.</p>

 <p id="az1037"><span class="m">12</span> Tial do ĉiu el ni respondos al Dio pri si mem.</p>

 <p id="az1038"><span class="m">13</span> Tial ni ne plu juĝu unu alian; sed prefere ni juĝu, ke neniu metu en la vojo de sia frato faligilon aŭ ian ofendilon. <span class="m">14</span> Mi scias, kaj konvinkiĝis en la Sinjoro Jesuo, ke nenio estas malpura per si; sed por tiu, kiu opinias ion malpura, ĝi estas malpura. <span class="m">15</span> Ĉar se pro manĝaĵo via frato ĉagreniĝas, vi jam ne iradas en amo. Ne pereigu per via manĝaĵo tiun, por kiu Kristo mortis. <span class="m">16</span> Via bono do ne estu kalumniita; <span class="m">17</span> ĉar la regno de Dio estas ne manĝado kaj trinkado, sed justeco kaj paco kaj ĝojo en la Sankta Spirito. <span class="m">18</span> Ĉar tiu, kiu en tio servas Kriston, plaĉas al Dio, kaj estas aprobata de homoj. <span class="m">19</span> Ni do celu tion, kio apartenas al paco kaj al reciproka edifo. <span class="m">20</span> Ne detruu pro manĝaĵo la faron de Dio. Ĉio estas ja pura; sed estas malbone por tiu, kiu manĝas kun ofendo. <span class="m">21</span> Estas bone ne manĝi viandon, nek trinki vinon, nek fari ion, per kio via frato ofendiĝas. <span class="m">22</span> Tiun fidon, kiun vi havas, havu por vi mem antaŭ Dio. Feliĉa estas tiu, kiu ne juĝas sin mem per tio, kion li aprobas. <span class="m">23</span> Sed tiu, kiu estas sendecida, estas kondamnita, se li manĝas; ĉar li manĝas ne el fido, kaj ĉio, kio ne estas el fido, estas peko.</p>

 </div>

 <div class="chapitro"> <h4>15</h4> <p id="az1039"><span class="m">1</span> Ni, kiuj estas fortaj, devas porti la malfortaĵojn de la nefortaj, kaj ne plaĉi al ni mem. <span class="m">2</span> Ĉiu el ni plaĉu al sia proksimulo per tia bono, kia taŭgas, por edifi. <span class="m">3</span> Ĉar Kristo ankaŭ ne plaĉis al si mem, sed, kiel estas skribite: La insultoj de Viaj insultantoj falis sur min. <span class="m">4</span> Ĉar ĉio, kio estas antaŭe skribita, estas skribita por nia instruado, por ke per pacienco kaj per konsolo de la Skriboj ni havu esperon. <span class="m">5</span> Kaj la Dio de pacienco kaj konsolo donu al vi, ke vi simpatiu unu kun alia laŭ Kristo Jesuo; <span class="m">6</span> por ke vi unuanime per unu voĉo gloru la Dion kaj Patron de nia Sinjoro Jesuo Kristo. <span class="m">7</span> Tial akceptu unu la alian, kiel ankaŭ Kristo akceptis vin, al la gloro de Dio. <span class="m">8</span> Ĉar mi diras, ke Kristo fariĝis servanto al la cirkumcidularo pro la vereco de Dio, por konfirmi la promesojn al la patroj, <span class="m">9</span> kaj ke la nacianoj pro lia kompato gloru Dion, kiel estas skribite:</p>

 <p id="az1040">Tial mi gloros Vin inter la popoloj,<br> Kaj pri Via nomo mi kantos.</p>

 <p id="az1042"><span class="m">10</span> Kaj ankaŭ oni diras:</p>

 <p id="az1043">Ĝoju, ho gentoj, kun Lia popolo.</p>

 <p id="az1044"><span class="m">11</span> Kaj ankaŭ:</p>

 <p id="az1045">Gloru la Eternulon ĉiuj popoloj,<br> Kaj laŭdu Lin ĉiuj gentoj.</p>

 <p id="az1047"><span class="m">12</span> Kaj ankaŭ <span class="nomo" lang="und" title="Ne-Esperanta nomo. Lingvo: nespecifita">Jesaja</span> diras:</p>

 <p id="az1048">Estos radiko de <span class="nomo" lang="und" title="Ne-Esperanta nomo. Lingvo: nespecifita">Jiŝaj</span>,<br> Kaj la stariĝanto por regi la naciojn.<br> Al li celados la nacioj.</p>

 <p id="az1051"><span class="m">13</span> Kaj la Dio de espero plenigu vin per ĉia ĝojo kaj paco en kredado, por ke vi abunde havu esperon, laŭ la potenco de la Sankta Spirito.</p>

 <p id="az1052"><span class="m">14</span> Kaj, ho miaj fratoj, mi mem konvinkiĝis pri vi, ke vi mem estas plenaj de boneco, plenigitaj per ĉia sciado, kaj kapablaj admoni unu la alian. <span class="m">15</span> Tamen mi iom pli kuraĝe skribas al vi, kvazaŭ rememorigante vin per la graco, donita al mi de Dio, <span class="m">16</span> ke mi estu servanto de Kristo Jesuo al la nacianoj, solenanta la evangelion de Dio, por ke la oferado de la nacianoj fariĝu akceptebla, sanktigite de la Sankta Spirito. <span class="m">17</span> Mi povas do fieri en Kristo Jesuo pri tio, kio rilatas al Dio. <span class="m">18</span> Ĉar mi ne kuraĝos priparoli ion, krom tio, kion Kristo faris per mi, por obeigi la nacianojn, vorte kaj fare, <span class="m">19</span> en la potenco de signoj kaj mirindaĵoj, en la potenco de la Sankta Spirito; tiel, ke de <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kaj ĉirkaŭe ĝis Iliriko mi plene predikis la evangelion de Kristo; <span class="m">20</span> jenon ambiciante: tiel prediki la evangelion, ne tie, kie Kristo jam estis priparolita, ke mi ne konstruu sur la fundamento de alia; <span class="m">21</span> sed kiel estas skribite:</p>

 <p id="az1053">Vidos tiuj, al kiuj ne estis dirite pri li,<br> Kaj komprenos tiuj, kiuj ne aŭdis.</p>

 <p id="az1055"><span class="m">22</span> Pro tio ankaŭ mi ofte estis malhelpita veni al vi; <span class="m">23</span> sed jam ne havante lokon en ĉi tiuj regionoj, kaj dum multe da jaroj sopirante veni al vi, <span class="m">24</span> kiam mi veturos al Hispanujo, mi venos al vi (ĉar mi esperas vin viziti travojaĝante, kaj esti helpata de vi sur la vojo, se antaŭe mi estos sufiĉe gastinta ĉe vi); <span class="m">25</span> sed nun mi veturas al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, farante servon al la sanktuloj. <span class="m">26</span> Ĉar Makedonujo kaj la Aĥaja lando volonte decidis fari monoferon por la neriĉaj sanktuloj en <span class="nomo" lang="und" title="Ne-Esperanta nomo. Lingvo: nespecifita">Jerusalem</span>. <span class="m">27</span> Volonte ili decidis, estante iliaj ŝuldantoj. Ĉar se la nacianoj partoprenas en iliaj spiritaj aferoj, tiuj siavice devas servi al ili ankaŭ en materiaj aferoj. <span class="m">28</span> Tial, plenuminte ĉi tion, kaj sigelinte por ili ĉi tiun frukton, mi ekiros Hispanujon, kaj vizitos vin survoje. <span class="m">29</span> Kaj mi scias, ke venante al vi, mi venos en la pleneco de la beno de Kristo.</p>

 <p id="az1056"><span class="m">30</span> Sed mi petas vin, fratoj, pro nia Sinjoro Jesuo Kristo kaj pro la amo de la Spirito, ke vi kunluktu kun mi en viaj preĝoj al Dio pro mi; <span class="m">31</span> ke mi liberiĝu de la malobeemuloj en Judujo, kaj ke mia servo al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> estu akceptebla al la sanktuloj; <span class="m">32</span> por ke mi venu ĝoje al vi per la volo de Dio kaj trovu ripozon ĉe vi. <span class="m">33</span> Kaj la Dio de paco estu kun vi ĉiuj. Amen.</p>

 </div>

 <div class="chapitro"> <h4>16</h4> <p id="az1057"><span class="m">1</span> Mi rekomendas al vi nian fratinon <span class="nomo" lang="und" title="Ne-Esperanta nomo. Lingvo: nespecifita">Febe</span>, kiu estas diakonino de la eklezio en <span class="nomo" lang="und" title="Ne-Esperanta nomo. Lingvo: nespecifita">Kenkrea</span>; <span class="m">2</span> por ke vi akceptu ŝin en la Sinjoro, kiel konvenas al sanktuloj, kaj ke vi helpu ŝin, en ĉiuj aferoj, pri kiuj ŝi bezonos vin; ĉar ŝi ankaŭ estis helpantino de multaj, kaj de mi mem.</p>

 <p id="az1058"><span class="m">3</span> Salutu <span class="nomo" lang="und" title="Ne-Esperanta nomo. Lingvo: nespecifita">Priskila</span>n kaj <span class="nomo" lang="und" title="Ne-Esperanta nomo. Lingvo: nespecifita">Akvila</span>n, miajn kunlaborantojn en Kristo Jesuo, <span class="m">4</span> kiuj pro mia vivo riskis siajn kolojn; ilin dankas ne nur mi, sed ankaŭ ĉiuj eklezioj de la nacianoj; <span class="m">5</span> kaj salutu la eklezion en ilia domo. Salutu mian amatan Epajneton, kiu estas la unuaaĵo de Azio por Kristo. <span class="m">6</span> Salutu <span class="nomo" lang="und" title="Ne-Esperanta nomo. Lingvo: nespecifita">Maria</span>n, kiu multe laboris por vi. <span class="m">7</span> Salutu Andronikon kaj Junion, miajn parencojn kaj miajn kunkaptitojn, kiuj estas konataj inter la apostoloj, kaj ankaŭ estis en Kristo antaŭ ol mi. <span class="m">8</span> Salutu Ampliason, mian amaton en la Sinjoro. <span class="m">9</span> Salutu Urbanon, nian kunlaboranton por Kristo, kaj mian amatan Staĥison. <span class="m">10</span> Salutu Apeleson, la aprobitan en Kristo. Salutu tiujn, kiuj estas ĉe Aristobulo. <span class="m">11</span> Salutu mian parencon Herodion. Salutu tiujn ĉe Narkiso, kiuj estas en la Sinjoro. <span class="m">12</span> Salutu <span class="nomo" lang="und" title="Ne-Esperanta nomo. Lingvo: nespecifita">Trifajna</span>n kaj <span class="nomo" lang="und" title="Ne-Esperanta nomo. Lingvo: nespecifita">Trifosa</span>n, kiuj laboras en la Sinjoro. Salutu Persison, la virinon amatan, kiu multe laboris en la Sinjoro. <span class="m">13</span> Salutu Rufon, elektitan de la Sinjoro, kaj lian kaj mian patrinon. <span class="m">14</span> Salutu Asinkriton, Flegonon, Hermeson, Patrobason, Hermason, kaj la fratojn ĉe ili. <span class="m">15</span> Salutu Filologon kaj <span class="nomo" lang="und" title="Ne-Esperanta nomo. Lingvo: nespecifita">Julia</span>n, Nereon kaj lian fratinon, kaj Olimpason, kaj ĉiujn sanktulojn kun ili. <span class="m">16</span> Salutu unu la alian per sankta kiso. Ĉiuj eklezioj de Kristo vin salutas.</p>

 <p id="az1059"><span class="m">17</span> Nun mi vin petas, fratoj, observi tiujn, kiuj kaŭzas la malkonsentojn kaj ofendojn kontraŭ la instruado, kiun vi lernis; kaj forturni vin de ili. <span class="m">18</span> Ĉar tiaj homoj servas ne al nia Sinjoro Kristo, sed al sia ventro; kaj per siaj belaj kaj flataj vortoj ili trompas la korojn de la naivuloj. <span class="m">19</span> Ĉar via obeemeco estas sciigita al ĉiuj homoj. Tial mi ĝojas pro vi; sed mi deziras, ke vi estu saĝaj rilate la bonon kaj malkleraj rilate la malbonon. <span class="m">20</span> Kaj la Dio de paco baldaŭ subpremos Satanon sub viaj piedoj.</p>

 <p id="az1060">La graco de nia Sinjoro Jesuo Kristo estu kun vi.</p>

 <p id="az1061"><span class="m">21</span> Salutas vin Timoteo, mia kunlaboranto, kaj Lucio kaj Jason kaj Sosipatro, miaj parencoj. <span class="m">22</span> Mi, Tertio, kiu skribis ĉi tiun epistolon, salutas vin en la Sinjoro. <span class="m">23</span> Vin salutas Gajo, la gastiganto de mi kaj de la tuta eklezio. Vin salutas Erasto, la ekonomo de la urbo, kaj Kvarto, la frato. <span class="m">24</span> La graco de nia Sinjoro Jesuo Kristo estu kun vi ĉiuj. Amen.</p>

 <p id="az1062"><span class="m">25</span> Al Tiu, kiu povas fortikigi vin, laŭ mia evangelio kaj la predikado de Jesuo Kristo, laŭ la malkaŝo de la mistero, silentigita tra eternaj tempoj, <span class="m">26</span> sed nun elmontrita, kaj per la profetaj skriboj laŭ la ordono de la eterna Dio sciigita al ĉiuj nacioj por obeado de fido; <span class="m">27</span> al la sola saĝa Dio, per Jesuo Kristo estu la gloro por ĉiam kaj eterne. Amen.</p>

 </div>

 </div>

 <div class="libro" id="ntlibro7"> <h3 id="az1063">LA UNUA EPISTOLO DE LA APOSTOLO PAŬLO AL LA <em>KORINTANOJ</em> </h3> <div class="chapitro"> <h4>1</h4> <p id="az1064"><span class="m">1</span> Paŭlo, vokita por esti apostolo de Jesuo Kristo per la volo de Dio, kaj <span class="nomo" lang="und" title="Ne-Esperanta nomo. Lingvo: nespecifita">Sostenes</span>, nia frato, <span class="m">2</span> al tiu eklezio de Dio, kiu estas en Korinto, al tiuj, kiuj estas sanktigitaj en Kristo Jesuo, vokitaj por esti sanktuloj, kune kun ĉiuj, kiuj en ĉiu loko vokas la nomon de nia Sinjoro Jesuo Kristo, ilia Sinjoro kaj nia: <span class="m">3</span> Graco estu al vi kaj paco de Dio, nia Patro, kaj de la Sinjoro Jesuo Kristo.</p>

 <p id="az1065"><span class="m">4</span> Mi ĉiam dankas mian Dion pri vi, pro la graco de Dio al vi donita en Kristo Jesuo; <span class="m">5</span> ke en ĉio vi riĉiĝis en li, en ĉia parolo kaj ĉia scio; <span class="m">6</span> kiel ankaŭ la atesto de Kristo konfirmiĝis en vi; <span class="m">7</span> tiel, ke vi malatingas nenian donacon; atendante la malkaŝon de nia Sinjoro Jesuo Kristo, <span class="m">8</span> kiu ankaŭ konfirmos vin ĝis la fino, por ke vi estu neriproĉeblaj en la tago de nia Sinjoro Jesuo Kristo. <span class="m">9</span> Fidela estas Dio, per kiu vi estas alvokitaj en la kunulecon de Lia Filo Jesuo Kristo, nia Sinjoro.</p>

 <p id="az1066"><span class="m">10</span> Mi petegas vin, fratoj, per la nomo de nia Sinjoro Jesuo Kristo, ke vi ĉiuj parolu tion saman, kaj ke estu neniaj skismoj inter vi; sed ke vi estu perfekte kunigitaj en la sama spirito kaj en la sama juĝo. <span class="m">11</span> Ĉar pri vi, miaj fratoj, estas sciigite al mi de la domanoj de Ĥloe, ke ekzistas inter vi malpacoj. <span class="m">12</span> Kaj la jenon mi volas diri, ke ĉiu el vi diras: Mi estas de Paŭlo; kaj mi de <span class="nomo" lang="und" title="Ne-Esperanta nomo. Lingvo: nespecifita">Apolos</span>; kaj mi de <span class="nomo" lang="und" title="Ne-Esperanta nomo. Lingvo: nespecifita">Kefas</span>; kaj mi de Kristo. <span class="m">13</span> Ĉu Kristo estas dividita? ĉu Paŭlo krucumiĝis por vi? aŭ ĉu vi baptiĝis en la nomon de Paŭlo? <span class="m">14</span> Mi dankas Dion, ke mi baptis neniun el vi krom Krispo kaj Gajo; <span class="m">15</span> por ke neniu diru, ke vi baptiĝis en mian nomon. <span class="m">16</span> Kaj mi baptis ankaŭ la familion de Stefanas; krom tio mi ne scias, ĉu mi baptis iun alian. <span class="m">17</span> Ĉar Kristo sendis min, ne por bapti, sed por prediki la evangelion; ne en saĝeco de vortoj, por ke la kruco de Kristo ne vantiĝu.</p>

 <p id="az1067"><span class="m">18</span> Ĉar la priparolo de la kruco estas por la pereantoj malsaĝeco; sed por ni, la savatoj, ĝi estas la potenco de Dio. <span class="m">19</span> Ĉar estas skribite:</p>

 <p id="az1068">Mi pereigos la saĝecon de la saĝuloj,<br> Kaj la kompetentecon de la kompetentuloj Mi malaperigos.</p>

 <p id="az1070"><span class="m">20</span> Kie estas la saĝulo? kie estas la skribisto? kie estas la diskutisto de ĉi tiu tempaĝo? ĉu Dio ne malsaĝigis la saĝecon de la mondo? <span class="m">21</span> Ĉar pro tio, ke en la saĝeco de Dio la mondo per sia saĝeco ne konis Dion, bonvolis Dio per la malsaĝeco de la prediko savi la kredantojn. <span class="m">22</span> Ĉar Judoj postulas signojn, kaj Grekoj serĉas saĝecon; <span class="m">23</span> sed ni predikas Kriston krucumitan, por Judoj falilon, kaj por Grekoj malsaĝon; <span class="m">24</span> sed por la vokitoj mem, ĉu Judoj aŭ Grekoj, Kriston la potencon de Dio, kaj la saĝecon de Dio. <span class="m">25</span> Ĉar la malsaĝeco de Dio estas pli saĝa ol homoj; kaj la malforteco de Dio estas pli forta ol homoj.</p>

 <p id="az1071"><span class="m">26</span> Ĉar rigardu vian vokon, fratoj, ke ne multaj saĝuloj laŭ la karno, ne multaj potenculoj, ne multaj nobeloj, estas vokataj; <span class="m">27</span> sed Dio elektis la malsaĝajn objektojn de la mondo, por hontigi la saĝulojn; kaj Dio elektis la malfortajn objektojn de la mondo, por hontigi la fortajn; <span class="m">28</span> kaj la malnoblajn objektojn de la mondo, kaj la malestimatajn Dio elektis, kaj eĉ la nerealajn, por neniigi la realajn; <span class="m">29</span> por ke neniu karno fieru antaŭ Dio. <span class="m">30</span> Sed el Li vi estas en Kristo Jesuo, kiu fariĝis al ni saĝeco el Dio, kaj justeco kaj sanktigo, kaj elaĉeto; <span class="m">31</span> por ke, kiel estas skribite: Kiu fieras, tiu fieru en la Eternulo.</p>

 </div>

 <div class="chapitro"> <h4>2</h4> <p id="az1072"><span class="m">1</span> Kaj mi, fratoj, venante al vi, venis ne kun supereco de parolo aŭ de saĝeco, proklamante al vi la misteron de Dio. <span class="m">2</span> Ĉar mi decidis scii ĉe vi nenion, krom Jesuo Kristo kaj tiu krucumita. <span class="m">3</span> Kaj mi estis ĉe vi en malforteco kaj en timo kaj en multa tremado. <span class="m">4</span> Kaj mia parolo kaj mia prediko estis ne en allogaj paroloj de saĝeco, sed en elmontro de la Spirito kaj potenco, <span class="m">5</span> por ke via fido estu ne laŭ la saĝeco de homoj, sed laŭ la potenco de Dio.</p>

 <p id="az1073"><span class="m">6</span> Tamen ni parolas saĝecon inter plenaĝuloj, sed saĝecon ne de ĉi tiu mondo, nek de la regantoj de ĉi tiu mondo, kiuj neniiĝas; <span class="m">7</span> sed ni parolas la saĝecon de Dio en mistero, la saĝecon kaŝitan, kiun Dio antaŭdestinis antaŭ la mondaĝoj por nia glorado; <span class="m">8</span> kaj kiun scias neniu el la regantoj de ĉi tiu mondo; ĉar se ili ĝin scius, ili ne krucumus la Sinjoron de gloro; <span class="m">9</span> sed kiel estas skribite:</p>

 <p id="az1074">Tion, kion okulo ne vidis kaj orelo ne aŭdis,<br> Kaj kio en la koron de homo ne eniris,<br> Dio preparis por tiuj, kiuj Lin amas.</p>

 <p id="az1077"><span class="m">10</span> Sed al ni Dio malkaŝis ilin per la Spirito; ĉar la Spirito esploras ĉion, eĉ la profundaĵojn de Dio. <span class="m">11</span> Ĉar kiu inter homoj scias la aferojn de iu homo, krom la spirito de la homo, kiu estas en li? tiel same la aferojn de Dio scias neniu, krom la Spirito de Dio. <span class="m">12</span> Sed ni ricevis ne la spiriton de la mondo, sed la spiriton, kiu estas de Dio; por ke ni sciu tion, al ni donacitan de Dio. <span class="m">13</span> Pri kio ankaŭ ni parolas per vortoj, ne kiujn instruas homa saĝeco, sed kiujn instruas la Spirito; komparante spiritajn kun spiritaj. <span class="m">14</span> Sed la natura homo ne akceptas la aferojn de la Spirito de Dio; ĉar ili estas por li malsaĝeco; kaj li ne povas ilin scii, pro tio, ke ili estas juĝataj spirite. <span class="m">15</span> Sed la spirita homo juĝas ĉion, kaj li mem estas juĝata de neniu. <span class="m">16</span> Ĉar kiu sciis la menson de la Eternulo, ke li instruu Lin? Sed ni havas la menson de Kristo.</p>

 </div>

 <div class="chapitro"> <h4>3</h4> <p id="az1078"><span class="m">1</span> Kaj mi, fratoj, ne povis paroli al vi kiel al spirituloj, sed kiel al karnuloj, kiel al infanetoj en Kristo. <span class="m">2</span> Mi nutris vin per lakto, ne per manĝaĵoj; ĉar vi ankoraŭ tion ne kapablis; kaj eĉ nun vi ne kapablas; <span class="m">3</span> ĉar vi estas ankoraŭ karnaj; ĉar dum ekzistas inter vi ĵaluzo kaj malpaco, ĉu vi ne estas karnaj kaj iradas laŭ la maniero de homoj? <span class="m">4</span> Ĉar kiam unu diras: Mi estas de Paŭlo; kaj alia: Mi estas de <span class="nomo" lang="und" title="Ne-Esperanta nomo. Lingvo: nespecifita">Apolos</span>; ĉu vi ne estas homoj? <span class="m">5</span> Kio do estas <span class="nomo" lang="und" title="Ne-Esperanta nomo. Lingvo: nespecifita">Apolos</span>? kaj kio estas Paŭlo? Servantoj, per kiuj vi ekkredis; kaj ĉiu, kiel la Sinjoro al li donis. <span class="m">6</span> Mi plantis, <span class="nomo" lang="und" title="Ne-Esperanta nomo. Lingvo: nespecifita">Apolos</span> akvumis; sed Dio kreskigis. <span class="m">7</span> Tial nek la plantanto estas io, nek la akvumanto; sed Dio, la kreskiganto. <span class="m">8</span> Sed la plantanto kaj la akvumanto estas unu; sed ĉiu ricevos sian propran rekompencon laŭ sia laboro. <span class="m">9</span> Ĉar ni estas kunlaborantoj kun Dio: vi estas la kultivotaĵo de Dio, la konstruotaĵo de Dio.</p>

 <p id="az1079"><span class="m">10</span> Laŭ la graco de Dio al mi donita, kiel saĝa majstromasonisto mi metis fundamenton; kaj aliaj surkonstruas. Sed ĉiu zorgu, kiel li surkonstruas. <span class="m">11</span> Ĉar neniu povas meti alian fundamenton krom tiu, kiu estas metita, tio estas Jesuo Kristo. <span class="m">12</span> Sed se iu konstruas sur la fundamento oron, arĝenton, multekostajn ŝtonojn, lignon, fojnon, pajlon, <span class="m">13</span> ĉies laboraĵo evidentiĝos; ĉar la tago ĝin montros, pro tio, ke ĝi estas malkaŝita en fajro; kaj la fajro mem provos ĉies laboraĵon, kia ĝi estas. <span class="m">14</span> Se restos ies laboraĵo, kiun li surkonstruis, li ricevos rekompencon. <span class="m">15</span> Se ies laboraĵo forbrulos, li suferos perdon; sed li mem saviĝos; tamen kiel tra fajro.</p>

 <p id="az1080"><span class="m">16</span> Ĉu vi ne scias, ke vi estas templo de Dio kaj ke en vi loĝas la Spirito de Dio? <span class="m">17</span> Se iu detruas la templon de Dio, tiun detruos Dio; ĉar la templo de Dio estas sankta, kaj vi estas tio.</p>

 <p id="az1081"><span class="m">18</span> Neniu sin trompu. Se iu el vi opinias sin saĝa en ĉi tiu mondo, li fariĝu malsaĝulo, por ke li saĝiĝu. <span class="m">19</span> Ĉar la saĝeco de ĉi tiu mondo estas malsaĝeco ĉe Dio. Ĉar estas skribite: Li kaptas la saĝulojn per ilia ruzaĵo; <span class="m">20</span> kaj ankaŭ: La Eternulo scias la pensojn de saĝuloj, ke ili estas vantaj. <span class="m">21</span> Tial neniu fanfaronu pri homoj. Ĉar ĉio apartenas al vi, <span class="m">22</span> ĉu Paŭlo, aŭ <span class="nomo" lang="und" title="Ne-Esperanta nomo. Lingvo: nespecifita">Apolos</span>, aŭ <span class="nomo" lang="und" title="Ne-Esperanta nomo. Lingvo: nespecifita">Kefas</span>, aŭ la mondo, aŭ la vivo, aŭ la morto, aŭ estantaĵoj aŭ estontaĵoj: ĉio apartenas al vi, <span class="m">23</span> kaj vi al Kristo, kaj Kristo al Dio.</p>

 </div>

 <div class="chapitro"> <h4>4</h4> <p id="az1082"><span class="m">1</span> Tiel oni rigardu nin, kiel servantojn de Kristo kaj administrantojn de la misteroj de Dio. <span class="m">2</span> Cetere, ĉi tie estas postulate ĉe administrantoj, ke oni troviĝu fidela. <span class="m">3</span> Sed ĉe mi estas tre malgrava afero esti juĝata de vi, aŭ per homa juĝo: mi ja ne juĝas min mem. <span class="m">4</span> Ĉar mi scias nenion kontraŭ mi; tamen mi ne estas pro tio pravigita; sed tiu, kiu juĝas min, estas la Sinjoro. <span class="m">5</span> Tial juĝu nenion antaŭ la tempo, ĝis venos la Sinjoro, kiu enlumigos la kaŝitaĵojn de la mallumo kaj klarigos la intencojn de la koroj; kaj tiam ĉiu ricevos de Dio sian propran laŭdon.</p>

 <p id="az1083"><span class="m">6</span> Tion do, fratoj, mi alifigure rilatigis al mi kaj <span class="nomo" lang="und" title="Ne-Esperanta nomo. Lingvo: nespecifita">Apolos</span> pro vi; por ke vi en ni lernu ne preterpasi la skribitaĵojn; por ke neniu el vi bloveŝvelu por unu kontraŭ la alia. <span class="m">7</span> Ĉar kiu vin diferencigas? kaj kion vi havas, kion vi ne ricevis? sed se vi ĝin ricevis, kial vi fanfaronas, kvazaŭ vi ĝin ne ricevus? <span class="m">8</span> Jam vi estas plenigitaj, jam vi riĉiĝis, vi reĝis sen ni; kaj mi ja volus, ke vi efektive reĝu, por ke ni ankaŭ reĝu kun vi. <span class="m">9</span> Ĉar ŝajnas al mi, ke Dio elmetis nin, la apostolojn, la plej lastajn, kiel mortkondamnitajn; ĉar ni fariĝis spektaklo al la mondo kaj al anĝeloj kaj al homoj. <span class="m">10</span> Ni estas malsaĝuloj pro Kristo, sed vi estas saĝaj en Kristo; ni estas malfortaj, sed vi estas fortaj; vi estas gloraj, sed ni estas senhonoraj. <span class="m">11</span> Eĉ ĝis la nuna horo ni malsatas kaj soifas, kaj ni estas nudaj, kaj ni estas batataj kaj senhejmaj; <span class="m">12</span> kaj ni penadas, laborante per niaj propraj manoj; insultate, ni benas; persekutate, ni eltenas; <span class="m">13</span> kalumniate, ni petegas; ni fariĝas kiel la balaaĵo de la mondo, la forĵetaĵo de ĉio, eĉ ĝis nun.</p>

 <p id="az1084"><span class="m">14</span> Ne por hontigi vin mi tion skribas, sed, kiel miajn amatajn filojn, por admoni vin. <span class="m">15</span> Ĉar kvankam vi eĉ havus dek mil pedagogojn en Kristo, tamen vi havas ne multajn patrojn; ĉar en Kristo Jesuo mi naskigis vin per la evangelio. <span class="m">16</span> Mi do petegas vin, estu imitantoj de mi. <span class="m">17</span> Pro tio mi sendis al vi Timoteon, kiu estas mia amata kaj fidela filo en la Sinjoro, kaj kiu vin memorigos pri miaj vojoj en Kristo, ĝuste kiel mi instruas ĉie en ĉiu eklezio. <span class="m">18</span> Kelkaj bloveŝvelas, kvazaŭ mi ne venus al vi. <span class="m">19</span> Sed mi venos al vi baldaŭ, se la Sinjoro tion volos; kaj mi ekscios, ne la parolon de la bloveŝvelintoj, sed la potencon. <span class="m">20</span> Ĉar la regno de Dio estas ne en parolo, sed en potenco. <span class="m">21</span> Kion vi volas? ĉu kun vergo mi venu al vi, aŭ en amo kaj en spirito de humileco?</p>

 </div>

 <div class="chapitro"> <h4>5</h4> <p id="az1085"><span class="m">1</span> Efektive oni raportas, ke estas ĉe vi malĉasteco, kaj tia malĉasteco, kia ne ekzistas eĉ inter la nacianoj, ke iu havas la edzinon de sia patro. <span class="m">2</span> Kaj vi bloveŝvelis, kaj ne prefere ploregis, por ke tiu, kiu faris tion, foriĝu el inter vi. <span class="m">3</span> Ĉar mi vere, korpe forestante, sed spirite ĉeestante, jam juĝis, kvazaŭ ĉeestante, tiun, kiu tiel faris tion, <span class="m">4</span> en la nomo de nia Sinjoro Jesuo Kristo, en kunveno de vi kaj de mia spirito kun la potenco de nia Sinjoro Jesuo, <span class="m">5</span> transdoni tian homon al Satano por la detruo de la karno, por ke la spirito saviĝu en la tago de la Sinjoro Jesuo. <span class="m">6</span> Ne bona estas via fanfaronado. Ĉu vi ne scias, ke malmulto da fermentaĵo fermentigas la tutan mason? <span class="m">7</span> Forpurigu la malnovan fermentaĵon, por ke vi estu nova maso, kiel vi estas nefermentintaj. Ĉar por ni ankaŭ Pasko estas oferita, nome Kristo; <span class="m">8</span> tial ni festu, ne per malnova fermentaĵo, nek per fermentaĵo de malico kaj malboneco, sed per la senfermenta pano de sincereco kaj vereco.</p>

 <p id="az1086"><span class="m">9</span> En mia epistolo mi skribis al vi, ke vi ne intermiksu vin kun malĉastuloj; <span class="m">10</span> ne tute kun la malĉastuloj de ĉi tiu mondo, aŭ kun la aviduloj kaj rabemuloj, aŭ kun idolanoj; ĉar tiuokaze estus necese, ke vi eliru el la mondo; <span class="m">11</span> sed nun mi skribas al vi, ke vi ne intermiksu vin, se iu, nomata frato, eble estas malĉastulo, aŭ avidulo, aŭ idolano, aŭ insultanto, aŭ drinkulo, aŭ rabemulo; kun tia homo eĉ ne kunmanĝu. <span class="m">12</span> Ĉar kiel koncernas min juĝi la eksterulojn? Ĉu vi ne juĝas la internulojn, <span class="m">13</span> dum la eksterulojn juĝas Dio? Forigu el inter vi la malvirtulon.</p>

 </div>

 <div class="chapitro"> <h4>6</h4> <p id="az1087"><span class="m">1</span> Ĉu iu el vi, havante aferon kontraŭ sia proksimulo, kuraĝas procesi antaŭ la malpiuloj, kaj ne antaŭ la sanktuloj? <span class="m">2</span> Aŭ ĉu vi ne scias, ke la sanktuloj juĝos la mondon? kaj se la mondon vi juĝos, ĉu vi ne estas indaj juĝi la plej malgrandajn aferojn? <span class="m">3</span> Ĉu vi ne scias, ke ni juĝos anĝelojn? kiom pli do aferojn de la nuna vivo? <span class="m">4</span> Se do vi devas starigi tribunalon pri la aferoj de la nuna vivo, ĉu vi faras juĝantoj tiujn, kiuj estas negravaj en la eklezio? <span class="m">5</span> Mi diras tion, por vin hontigi. Ĉu efektive ne ekzistas ĉe vi eĉ unu saĝulo, kiu povus decidi inter siaj fratoj, <span class="m">6</span> sed frato procesas kontraŭ frato, kaj eĉ antaŭ nekredantoj? <span class="m">7</span> Certe jam estas ĉe vi granda domaĝo, ke vi faras procesojn unu kontraŭ alia. Kial vi ne prefere suferas maljustecon? kial vi ne prefere suferas rabadon? <span class="m">8</span> Tamen eĉ vi mem faras maljustecon kaj rabadon, kaj eĉ kontraŭ la fratoj. <span class="m">9</span> Aŭ ĉu vi ne scias, ke la maljustuloj ne heredos la regnon de Dio? Ne trompiĝu: nek malĉastuloj, nek idolanoj, nek adultuloj, nek molmoruloj, nek viruzaĉantoj, <span class="m">10</span> nek ŝtelistoj, nek aviduloj, nek drinkuloj, nek insultantoj, nek rabemuloj, heredos la regnon de Dio. <span class="m">11</span> Kaj tiaj estis kelkaj el vi; sed vi laviĝis, sed vi sanktiĝis, sed vi justiĝis en la nomo de la Sinjoro Jesuo Kristo kaj en la Spirito de nia Dio.</p>

 <p id="az1088"><span class="m">12</span> Ĉio estas por mi permesata, sed ne ĉio estas oportuna. Ĉio estas por mi permesata; sed mi ne volas sub io submetiĝi. <span class="m">13</span> Manĝaĵoj por la ventro, kaj la ventro por manĝaĵoj; sed Dio neniigos kune ĝin kaj ilin. Sed la korpo estas ne por malĉasteco, sed por la Sinjoro; kaj la Sinjoro por la korpo; <span class="m">14</span> kaj Dio levis la Sinjoron, kaj levos ankaŭ nin per Sia potenco. <span class="m">15</span> Ĉu vi ne scias, ke viaj korpoj estas membroj de Kristo? ĉu mi do prenos la membrojn de Kristo, kaj faros ilin membroj de malĉastistino? Nepre ne! <span class="m">16</span> Aŭ ĉu vi ne scias, ke tiu, kiu kuniĝas kun malĉastistino, estas kun ŝi unu korpo? ĉar: Ili, Li diris, estos unu karno. <span class="m">17</span> Sed tiu, kiu kuniĝas kun la Sinjoro, estas kun li unu spirito. <span class="m">18</span> Forkuru de malĉasteco. Ĉiu peko, kiun homo faras, estas ekster la korpo; sed tiu, kiu malĉastas, pekas kontraŭ sia propra korpo. <span class="m">19</span> Aŭ ĉu vi ne scias, ke via korpo estas templo de la Sankta Spirito, kiu estas en vi kaj kiun vi havas de Dio? kaj vi ne apartenas al vi mem, <span class="m">20</span> ĉar vi estas aĉetitaj per prezo; gloru do Dion en via korpo.</p>

 </div>

 <div class="chapitro"> <h4>7</h4> <p id="az1089"><span class="m">1</span> Nun rilate al la aferoj, pri kiuj vi skribis: Estas bone por viro, ne tuŝi virinon. <span class="m">2</span> Sed pro malĉastaĵoj ĉiu viro havu propran edzinon, kaj ĉiu virino havu propran edzon. <span class="m">3</span> La edzo donu al la edzino ŝian rajtaĵon; tiel same ankaŭ la edzino al la edzo. <span class="m">4</span> Ne la edzino, sed la edzo rajtas pri ŝia korpo; tiel same ankaŭ ne la edzo, sed la edzino rajtas pri lia korpo. <span class="m">5</span> Ne senigu unu la alian, krom eble kun konsento por kelka tempo, por ke vi dediĉu vin al preĝado, kaj kuniĝu denove, por ke Satano vin ne tentu pro manko de sinregado. <span class="m">6</span> Sed tion mi diras kiel permeson, ne kiel ordonon. <span class="m">7</span> Sed mi volus, ke ĉiuj homoj estu kiel mi mem. Tamen ĉiu havas sian propran donacon de Dio, unu tiel, alia alie.</p>

 <p id="az1090"><span class="m">8</span> Sed mi diras al senedzinuloj kaj al vidvinoj: Estas bone por ili resti kiel mi. <span class="m">9</span> Sed se ili ne povas sin deteni, ili edziĝu; ĉar estas pli bone edziĝi, ol bruladi. <span class="m">10</span> Sed al geedzoj mi ordonas (tamen ne mi, sed la Sinjoro): Ke edzino ne foriĝu de sia edzo <span class="m">11</span> (tamen, se ŝi foriĝas, ŝi restu senedza, aŭ denove konsentiĝu kun sia edzo); kaj ke la edzo ne forsendu sian edzinon. <span class="m">12</span> Sed al la ceteraj diras mi, ne la Sinjoro: Se iu frato havas nekredantan edzinon, kaj ŝi konsentas loĝadi kun li, li ne forigu ŝin. <span class="m">13</span> Kaj se virino havas nekredantan edzon, kaj li konsentas loĝadi kun ŝi, ŝi ne forlasu sian edzon. <span class="m">14</span> Ĉar la nekredanta edzo estas sanktigita per la edzino, kaj la nekredanta edzino estas sanktigita per la frato; alie viaj infanoj estus profanaj, sed nun ili estas sanktaj. <span class="m">15</span> Tamen se la nekredanto volas foriri, li foriru: la frato aŭ la fratino en tiaj okazoj ne estas sklavigita; sed Dio vokis nin en paco. <span class="m">16</span> Ĉar kiel vi scias, ho edzino, ĉu vi savos vian edzon? aŭ kiel vi scias, ho edzo, ĉu vi savos vian edzinon? <span class="m">17</span> Sed kiel la Sinjoro disdonis al ĉiu, kiel Dio ĉiun vokis, tiel li iru. Kaj tiel mi ordonas en ĉiuj eklezioj. <span class="m">18</span> Ĉu iu estas vokita, cirkumcidite? li ne fariĝu necirkumcidita. Ĉu iu estas vokita, necirkumcidite? li ne cirkumcidiĝu. <span class="m">19</span> Cirkumcido estas nenio, kaj necirkumcido estas nenio; sed la plenumado de la ordonoj de Dio. <span class="m">20</span> Ĉiu restadu en tiu voksorto, en kiu li estas vokita. <span class="m">21</span> Ĉu vi estas vokita, estante sklavo? ne ĉagreniĝu pro tio; sed se vi povas liberiĝi, tion uzu prefere. <span class="m">22</span> Ĉar kiu estas vokita en la Sinjoro, estante sklavo, tiu estas liberulo de la Sinjoro; tiel same tiu, kiu estas vokita, estante libera, estas sklavo de Kristo. <span class="m">23</span> Vi estas aĉetitaj per prezo; ne fariĝu sklavoj de homoj. <span class="m">24</span> Fratoj, ĉiu, kie li estas vokita, tie restadu kun Dio.</p>

 <p id="az1091"><span class="m">25</span> Sed rilate al virgulinoj, mi ne havas ordonon de la Sinjoro; sed mi donas mian opinion, kiel ricevinta de la Sinjoro indulgon, por esti fidela. <span class="m">26</span> Mi opinias do, ke la jeno estas bona pro la nuna neceseco, nome, ke estas bone por viro samstate resti. <span class="m">27</span> Ĉu vi estas ligita kun edzino? ne serĉu malligon. Ĉu vi estas malligita je edzino? ne serĉu edzinon. <span class="m">28</span> Sed se vi edziĝas, vi ne pekas; kaj se virgulino edziniĝas, ŝi ne pekas. Sed tiaj personoj havos maltrankvilon en la karno; kaj mi volas indulgi vin. <span class="m">29</span> Sed la jenon mi diras, fratoj: La tempo estas mallongigita, por ke de nun tiuj, kiuj havas edzinojn, estu kvazaŭ ili ne havus; <span class="m">30</span> kaj la plorantoj, kvazaŭ ne plorantaj; kaj la ĝojantoj, kvazaŭ ne ĝojantaj; kaj la aĉetantoj, kvazaŭ ne posedantaj; <span class="m">31</span> kaj tiuj, kiuj uzas la mondon, kvazaŭ ne trouzantaj ĝin; ĉar la formo de ĉi tiu mondo forpasas. <span class="m">32</span> Sed mi volas, ke vi estu sen zorgoj. La needziĝinto prizorgas la aferojn de la Sinjoro, kiamaniere li povos plaĉi al la Sinjoro; <span class="m">33</span> sed la edziĝinto prizorgas la aferojn de la mondo, kiamaniere li povos plaĉi al sia edzino. <span class="m">34</span> Kaj estas diferenco ankaŭ inter edzino kaj virgulino. La needziniĝinto prizorgas la aferojn de la Sinjoro, por ke ŝi estu sankta korpe kaj spirite; sed la edziniĝinto prizorgas la aferojn de la mondo, kiamaniere ŝi povos plaĉi al sia edzo. <span class="m">35</span> Kaj tion mi diras por via propra utilo; ne por ĵeti kaptilon sur vin, sed pro konveneco, kaj por ke vi atentu la Sinjoron nedistrite. <span class="m">36</span> Sed se iu opinias, ke li kondutas nedece kontraŭ sia virgulino, se ŝi preteriras sian aĝfloradon, kaj se tio estas necesa, li faru tion, kion li volas; li ne pekas; ili geedziĝu. <span class="m">37</span> Sed tiu, kiu staras firma en sia koro, havante nenian neceson, sed regas sian propran volon, kaj decidis en sia koro gardi sian virgulinon, faras bone. <span class="m">38</span> Tiel tiu, kiu lasas sian virgulinon edziniĝi, faras bone; kaj tiu, kiu ne lasas ŝin edziniĝi, faros pli bone. <span class="m">39</span> Edzino estas ligita tiel longe, kiel vivas ŝia edzo; sed se la edzo mortis, ŝi estas libera edziniĝi kun iu, kun kiu ŝi volas; nur en la Sinjoro. <span class="m">40</span> Sed laŭ mia opinio ŝi estas pli feliĉa, se ŝi restas samstate; kaj mi opinias, ke mi ankaŭ havas la Spiriton de Dio.</p>

 </div>

 <div class="chapitro"> <h4>8</h4> <p id="az1092"><span class="m">1</span> Nun rilate al oferitaĵoj al idoloj: Ni scias, ke ni ĉiuj havas scion. La scio bloveŝveligas, sed la amo edifas. <span class="m">2</span> Se iu opinias, ke li scias ion, tiu ankoraŭ ne tiel scias, kiel li devus scii; <span class="m">3</span> sed se iu amas Dion, tiu estas konata de Li. <span class="m">4</span> Rilate do la manĝadon de la idoloferitaĵoj, ni scias, ke idolo estas neniaĵo en la mondo, kaj ke ne ekzistas Dio krom unu. <span class="m">5</span> Ĉar kvankam estas tiel nomataj dioj, ĉu en la ĉielo aŭ sur la tero, kiel estas dioj multenombraj, kaj sinjoroj multenombraj, <span class="m">6</span> tamen por ni estas unu Dio, la Patro, el kiu estas ĉio, kaj ni por Li; kaj unu Sinjoro, Jesuo Kristo, per kiu estas ĉio, kaj ni per li. <span class="m">7</span> Tamen ne ĉe ĉiuj estas tiu scio; sed iuj, pro sia ĝisnuna kutimiĝo al la idolo, manĝas la manĝaĵon kiel oferitaĵon al idolo; kaj ilia konscienco, estante malforta, malpuriĝas. <span class="m">8</span> Sed manĝaĵo ne rekomendos nin al Dio; ĉar ni havas nek mankon, se ni ne manĝas, nek profiton, se ni manĝas. <span class="m">9</span> Sed gardu vin, por ke ĉi tiu via libereco ne fariĝu faligilo por la malfortuloj. <span class="m">10</span> Ĉar se iu vidas vin, kiu havas scion, sidantan ĉe manĝo en idolejo, ĉu lia konscienco, se li estas malforta, ne kuraĝiĝos manĝi idoloferitaĵojn? <span class="m">11</span> Pro via scio do pereas la malfortulo, la frato, pro kiu Kristo mortis. <span class="m">12</span> Kaj tiamaniere, pekante kontraŭ la frataro, kaj vundante ilian konsciencon malfortan, vi pekas kontraŭ Kristo. <span class="m">13</span> Tial se manĝaĵo maledifas mian fraton, mi neniam plu manĝos karnon, por ke mi ne maledifu mian fraton.</p>

 </div>

 <div class="chapitro"> <h4>9</h4> <p id="az1093"><span class="m">1</span> Ĉu mi ne estas libera? ĉu mi ne estas apostolo? ĉu mi ne vidis nian Sinjoron Jesuo? ĉu vi ne estas mia laboraĵo en la Sinjoro? <span class="m">2</span> Se ĉe aliaj mi ne estas apostolo, tamen almenaŭ mi estas ĉe vi; ĉar la sigelo de mia apostoleco vi estas en la Sinjoro. <span class="m">3</span> Mia respondo al tiuj, kiuj min ekzamenas, estas jena: <span class="m">4</span> Ĉu ni ne rajtas manĝi kaj trinki? <span class="m">5</span> Ĉu ni ne rajtas ĉirkaŭkonduki edzinon, kiu estas kredantino, kiel ankaŭ la ceteraj apostoloj kaj la fratoj de la Sinjoro kaj <span class="nomo" lang="und" title="Ne-Esperanta nomo. Lingvo: nespecifita">Kefas</span>? <span class="m">6</span> Aŭ mi sola kaj <span class="nomo" lang="und" title="Ne-Esperanta nomo. Lingvo: nespecifita">Barnabas</span>, ĉu ni ne rajtas ĉesi labori? <span class="m">7</span> Kiu soldato iam deĵoras je sia propra elspezo? kiu plantas vinberĝardenon, kaj ne manĝas ĝian frukton? aŭ kiu paŝtas ŝafaron, kaj ne manĝas el la lakto de la ŝafaro? <span class="m">8</span> Ĉu mi parolas tion kiel homo? ĉu ne diras la leĝo tion saman? <span class="m">9</span> Ĉar estas skribite en la leĝo de Moseo: Ne fermu la buŝon al bovo draŝanta. Ĉu pri la bovoj Dio zorgas? <span class="m">10</span> aŭ ĉu Li diras tion tute pro ni? Jes, pro ni ĝi estas skribita; ĉar pluganto devas plugi kun espero, kaj draŝanto devas draŝi kun espero al partopreno. <span class="m">11</span> Se ni semis al vi spiritajn aferojn, ĉu estas io grava, se ni rikoltos viajn karnajn aferojn? <span class="m">12</span> Se aliaj partoprenas ĉi tiun rajton super vi, ĉu ne ni ankoraŭ pli multe? Tamen ni ne uzis ĉi tiun rajton; sed ni eltenas ĉion, por ke ni neniel malhelpu la evangelion de Kristo. <span class="m">13</span> Ĉu vi ne scias, ke tiuj, kiuj sin okupas pri sanktaj aferoj, manĝas el la templaj manĝaĵoj, kaj tiuj, kiuj deĵoras ĉe la altaro, partoprenas kune kun la altaro? <span class="m">14</span> Tial same la Sinjoro ordonis, ke la proklamantoj de la evangelio vivadu per la evangelio. <span class="m">15</span> Sed mi uzis nenion el tiuj rajtoj; kaj mi skribas ĉi tion, ne por ke tio estu farita ĉe mi; ĉar estus pli bone por mi morti, ol se iu vantigus mian fieraĵon. <span class="m">16</span> Ĉar se mi predikas la evangelion, mi havas nenion, pri kio fieri; ĉar neceseco kuŝas sur mi; ĉar ve al mi, se mi ne predikus la evangelion! <span class="m">17</span> Ĉar se mi tion faras propravole, mi havas rekompencon; sed se ne propravole, kiel administranto mi estas komisiita. <span class="m">18</span> Kio do estas mia rekompenco? Ke kiam mi predikas la evangelion, mi faru la evangelion senpaga, por ke mi ne plene uzu mian rajton en la evangelio. <span class="m">19</span> Ĉar estante libera de ĉiuj, mi min sklavigis sub ĉiujn, por ke mi gajnu des pli multajn. <span class="m">20</span> Kaj al la Judoj mi fariĝis kiel Judo, por ke mi gajnu Judojn; al tiuj, kiuj estas sub la leĝo, kiel sub la leĝo, ne estante mem sub la leĝo, por ke mi gajnu tiujn, kiuj estas sub la leĝo; <span class="m">21</span> al tiuj, kiuj estas sen leĝo, kiel sen leĝo, ne estante sen leĝo rilate Dion, sed sub leĝo rilate Kriston, por ke mi gajnu tiujn, kiuj estas sen leĝo. <span class="m">22</span> Al la malfortuloj mi fariĝis malforta, por ke mi gajnu la malfortulojn; mi fariĝis ĉio al ĉiuj, por ke mi nepre savu kelkajn. <span class="m">23</span> Kaj mi faras ĉion pro la evangelio, por ke mi ĝin partoprenu. <span class="m">24</span> Ĉu vi ne scias, ke ĉiuj kurantoj en la areno kuras, sed nur unu ricevas la premion? Tiel same kuru, por ke vi atingu. <span class="m">25</span> Kaj ĉiu konkuranto sin regas en ĉio. Ili faras tion, por ricevi pereontan kronon; sed ni, nepereontan. <span class="m">26</span> Mi do tiel kuras, kiel ne sendecide; tiel mi boksas, kiel ne batante la aeron; <span class="m">27</span> sed mi kontuzas mian korpon, kaj ĝin subpremas; por ke mi, predikinte al aliaj, nepre ne estu mem forrifuzata.</p>

 </div>

 <div class="chapitro"> <h4>10</h4> <p id="az1094"><span class="m">1</span> Ĉar mi ne volas, fratoj, ke vi ne sciu, ke niaj prapatroj estis ĉiuj sub la nubo, kaj ĉiuj trairis la maron; <span class="m">2</span> kaj ĉiuj baptiĝis en Moseon en la nubo kaj en la maro; <span class="m">3</span> kaj ĉiuj manĝis la saman spiritan manĝaĵon; <span class="m">4</span> kaj ĉiuj trinkis la saman spiritan trinkaĵon; ĉar ili trinkis el spirita roko, kiu ilin sekvis; kaj la roko estis Kristo. <span class="m">5</span> Tamen la plejmulto el ili ne plaĉis al Dio; ili ja disĵetiĝis en la dezerto. <span class="m">6</span> Sed tio okazis kiel ekzemploj por ni, por ke ni ne deziregu malbonaĵojn, kiel ili ankaŭ deziregis. <span class="m">7</span> Kaj vi ne estu idolanoj, kiel estis kelkaj el ili; kiel estas skribite: La popolo sidiĝis, por manĝi kaj trinki, kaj ili leviĝis, por ludi. <span class="m">8</span> Kaj ni ne malĉastadu, kiel kelkaj el ili faris, kaj falis en unu tago dudek tri mil. <span class="m">9</span> Kaj ni ne incitu la Eternulon, kiel kelkaj el ili incitis, kaj pereis per serpentoj. <span class="m">10</span> Kaj vi ne murmuru, kiel kelkaj el ili murmuris, kaj pereis per la ekstermanto. <span class="m">11</span> Tio okazis al ili kiel ekzemploj, kaj ĝi estas skribita kiel admono por ni, sur kiujn venis la finoj de la mondaĝoj. <span class="m">12</span> Tiu do, kiu opinias, ke li staras, sin gardu, por ke li ne falu. <span class="m">13</span> Nenia tento vin prenis, krom laŭ homa forto; sed fidela estas Dio, kiu ne lasos vin esti tentataj super via forto; sed kune kun la tento ankaŭ faros la forkurejon, por ke vi povu ĝin elporti.</p>

 <p id="az1095"><span class="m">14</span> Tial, miaj amataj, forsavu vin de idolservado. <span class="m">15</span> Mi parolas kiel al saĝuloj; vi juĝu tion, kion mi diras. <span class="m">16</span> Ĉu ne estas la kaliko de beno, kiun ni benas, partopreno en la sango de Kristo? Ĉu ne estas la pano, kiun ni dispecigas, partopreno en la korpo de Kristo? <span class="m">17</span> pro tio, ke ni, kiuj estas multaj, estas unu pano, unu korpo; ĉar ni ĉiuj prenas parton el la unu pano. <span class="m">18</span> Rigardu Izraelon laŭ la karno: ĉu ne estas tiuj, kiuj manĝas la oferojn, partoprenantoj en la altaro? <span class="m">19</span> Kion do mi diras? ke idoloferitaĵo estas io, aŭ ke idolo estas io? <span class="m">20</span> Sed mi diras, ke tion, kion oferas la nacianoj, ili oferas al demonoj, kaj ne al Dio; kaj mi ne volas, ke vi partoprenu kun demonoj. <span class="m">21</span> Vi ne povas trinki la kalikon de la Sinjoro kaj la kalikon de demonoj; vi ne povas partopreni ĉe la tablo de la Sinjoro kaj ĉe la tablo de demonoj. <span class="m">22</span> Aŭ ĉu ni ĵaluzigas la Sinjoron? ĉu ni estas pli fortaj ol li?</p>

 <p id="az1096"><span class="m">23</span> Ĉio estas permesata; sed ne ĉio estas oportuna. Ĉio estas permesata; sed ne ĉio edifas. <span class="m">24</span> Neniu celu sian bonon, sed ĉiu la bonon de sia proksimulo. <span class="m">25</span> Kion oni vendas en la buĉejo, ĉion manĝu, demandante nenion pro konscienco; <span class="m">26</span> ĉar al la Eternulo apartenas la tero, kaj ĉio, kio ĝin plenigas. <span class="m">27</span> Se iu el la nekredantoj invitas vin al festeno, kaj vi volas iri, kion oni metas antaŭ vi, ĉion manĝu, demandante nenion pro konscienco. <span class="m">28</span> Sed se iu diras al vi: Ĉi tio estas oferitaĵo — ne manĝu, pro la montrinto, kaj pro konscienco: <span class="m">29</span> konscienco, mi diras, ne via propra, sed de la alia; ĉar kial mia libereco estus juĝata per alia konscienco? <span class="m">30</span> Se mi danke partoprenas, kial mi estus mallaŭdata pri tio, pro kio mi donas dankon? <span class="m">31</span> Ĉu do vi manĝas, aŭ trinkas, aŭ kion ajn vi faras, faru ĉion por la gloro de Dio. <span class="m">32</span> Ne metu faligilon, ĉu por Judoj, aŭ por Grekoj, aŭ por la eklezio de Dio; <span class="m">33</span> tiel same, kiel mi ankaŭ plaĉas al ĉiuj en ĉio, celante ne mian propran utilon, sed la utilon de la multaj, por ke ili saviĝu.</p>

 </div>

 <div class="chapitro"> <h4>11</h4> <p id="az1097"><span class="m">1</span> Vi estu imitantoj de mi, kiel mi ankaŭ estas imitanto de Kristo.</p>

 <p id="az1098"><span class="m">2</span> Mi laŭdas vin, ke vi min memoras en ĉio, kaj ke vi firme tenas la tradiciojn, ĝuste kiel mi transdonis ilin al vi. <span class="m">3</span> Sed mi volas sciigi vin, ke la kapo de ĉiu viro estas Kristo; kaj la kapo de virino estas viro; kaj la kapo de Kristo estas Dio. <span class="m">4</span> Ĉiu viro, preĝanta aŭ profetanta kun kapo kovrita, malhonoras sian kapon. <span class="m">5</span> Sed ĉiu virino, preĝanta aŭ profetanta kun kapo senvuala, malhonoras sian kapon; ĉar tio estas tia sama, kvazaŭ ŝi estus razita. <span class="m">6</span> Ĉar se virino ne estas vualita, ŝi ankaŭ tondiĝu; sed se estas hontinde por virino esti kun haroj tonditaj aŭ razitaj, ŝi estu vualita. <span class="m">7</span> Ĉar viro devas ne havi la kapon vualita, pro tio, ke li estas la bildo kaj gloro de Dio; sed virino estas la gloro de viro. <span class="m">8</span> Ĉar viro ne estas el virino, sed virino el viro; <span class="m">9</span> ĉar ankaŭ viro ne estas kreita por virino, sed virino por viro; <span class="m">10</span> pro tio virino devas havi sur la kapo signon de aŭtoritato, pro la anĝeloj. <span class="m">11</span> Tamen ne ekzistas virino sen viro, nek viro sen virino, en la Sinjoro. <span class="m">12</span> Ĉar kiel virino estas el viro, tiel same ankaŭ estas viro per virino; sed ĉio estas el Dio. <span class="m">13</span> Juĝu en vi mem: ĉu decas, ke virino preĝu al Dio nevualite? <span class="m">14</span> Ĉu eĉ la naturo mem ne instruas vin, ke se viro havas longajn harojn, tio estas por li malhonoro? <span class="m">15</span> Sed se virino havas longajn harojn, tio estas por ŝi gloro; ĉar ŝiaj haroj estas donitaj al ŝi kiel kovraĵo. <span class="m">16</span> Sed se iu ŝajnas esti disputema, ni ne havas tian kutimon, nek la eklezioj de Dio.</p>

 <p id="az1099"><span class="m">17</span> Sed ordonante al vi jene, mi ne laŭdas vin, ke vi kunvenas ne por pliboniĝo, sed por malpliboniĝo. <span class="m">18</span> Ĉar unue mi aŭdas, ke kiam vi kunvenas en la eklezio, ekzistas inter vi skismoj; kaj mi parte kredas tion. <span class="m">19</span> Ĉar necese estas, ke ankaŭ herezoj estu inter vi, por ke la aprobitoj evidentiĝu inter vi. <span class="m">20</span> Kiam do vi kunvenas, estas neeble manĝi la Sinjoran vespermanĝon; <span class="m">21</span> ĉar en via manĝado ĉiu antaŭ alia prenas sian propran vespermanĝon; kaj unu malsatas, kaj alia drinkas. <span class="m">22</span> Kio? ĉu vi ne havas domojn, en kiuj vi povas manĝi kaj trinki? aŭ ĉu vi malestimas la eklezion de Dio, kaj hontigas la nehavantojn? Kion mi diros? ĉu mi vin laŭdos en tio? Mi ja vin ne laŭdas. <span class="m">23</span> Ĉar mi ricevis de la Sinjoro tion, kion mi ankaŭ transdonis al vi, ke la Sinjoro Jesuo en la nokto, en kiu li estis perfidata, prenis panon; <span class="m">24</span> kaj doninte dankon, li dispecigis ĝin, kaj diris: Ĉio tio estas mia korpo, kiu estas por vi; ĉi tion faru por memorigo pri mi. <span class="m">25</span> Tiel same ankaŭ la kalikon post la vespermanĝo, dirante: Ĉi tiu kaliko estas la nova interligo en mia sango; ĉi tion faru ĉiufoje, kiam vi trinkos, por memorigo pri mi. <span class="m">26</span> Ĉar ĉiufoje, kiam vi manĝos ĉi tiun panon kaj trinkos la kalikon, vi proklamos la morton de la Sinjoro, ĝis li venos. <span class="m">27</span> Tial ĉiu, kiu neinde manĝos la panon aŭ trinkos la kalikon de la Sinjoro, kulpiĝos pri la korpo kaj la sango de la Sinjoro. <span class="m">28</span> Sed oni sin provu, kaj tiele manĝu el la pano kaj trinku el la kaliko. <span class="m">29</span> Ĉar la manĝanto kaj trinkanto manĝas kaj trinkas juĝon al si mem, se li ne pripensas la korpon. <span class="m">30</span> Pro tio multaj inter vi estas malfortaj kaj malsanaj, kaj ne malmultaj dormas. <span class="m">31</span> Sed se ni pripensus nin mem, ni ne estus juĝitaj. <span class="m">32</span> Sed kiam ni estas juĝataj, ni estas punataj de la Sinjoro, por ke ni ne estu kondamnitaj kune kun la mondo. <span class="m">33</span> Tial, miaj fratoj, kiam vi kunvenas por manĝi, atendu unu la alian. <span class="m">34</span> Se iu malsatas, li manĝu hejme, por ke via kunvenado ne enkonduku juĝon. Kaj la ceteron mi ordigos, kiam mi venos.</p>

 </div>

 <div class="chapitro"> <h4>12</h4> <p id="az1100"><span class="m">1</span> Rilate spiritajn donacojn, fratoj, mi ne volas, ke vi estu nesciantaj. <span class="m">2</span> Vi scias, ke kiam vi estis nacianoj, vi estis forkondukataj al tiuj mutaj idoloj, kiel ajn oni vin kondukis. <span class="m">3</span> Tial mi sciigas vin, ke neniu parolanta en la Spirito de Dio diras: Jesuo estas anatemita; kaj neniu povas diri: Jesuo estas Sinjoro, krom per la Sankta Spirito.</p>

 <p id="az1101"><span class="m">4</span> Ekzistas diverseco de donacoj, sed la sama Spirito. <span class="m">5</span> Kaj ekzistas diverseco de servoj, kaj la sama Sinjoro. <span class="m">6</span> Kaj ekzistas diverseco de energioj, sed la sama Dio, kiu energias ĉion en ĉiuj. <span class="m">7</span> Sed al ĉiu estas donita la elmontro de la Spirito por utilo. <span class="m">8</span> Ĉar al unu estas donita per la Spirito la vorto de saĝeco; kaj al alia, la vorto de scio, laŭ la sama Spirito; <span class="m">9</span> al alia, fido, en la sama Spirito; al alia, donacoj de resanigoj, en la unu Spirito; <span class="m">10</span> kaj al alia, energioj por mirakloj; kaj al alia, profetpovo; kaj al alia, distingoj de spiritoj; al alia, diversaj lingvoj; kaj al alia, interpreto de lingvoj; <span class="m">11</span> sed ĉion tion energias la unu sama Spirito, dividante al ĉiu aparte, kiel al li plaĉas.</p>

 <p id="az1102"><span class="m">12</span> Ĉar kiel la korpo estas unu, kaj havas multajn membrojn, kaj ĉiuj membroj de la korpo, estante multaj, estas unu korpo; tiel same ankaŭ estas Kristo. <span class="m">13</span> Ĉar en unu Spirito ni ĉiuj baptiĝis en unu korpon, ĉu Judoj aŭ Grekoj, ĉu sklavoj aŭ liberaj; kaj ĉiuj estas trinkigitaj el unu Spirito. <span class="m">14</span> Ĉar la korpo estas ne unu membro, sed multaj. <span class="m">15</span> Se la piedo diros: Pro tio, ke mi ne estas la mano, mi ne apartenas al la korpo — ne sekvas de tio, ke ĝi ne apartenas al la korpo. <span class="m">16</span> Kaj se la orelo diros: Pro tio, ke mi ne estas la okulo, mi ne apartenas al la korpo — ne sekvas de tio, ke ĝi ne apartenas al la korpo. <span class="m">17</span> Se la tuta korpo estus okulo, kie estus la aŭdado? Se la tuta estus aŭdado, kie estus la flarado? <span class="m">18</span> Sed Dio jam metis la membrojn al la korpo, ĉiun, kiel al Li plaĉis. <span class="m">19</span> Kaj se ĉiuj estus unu membro, kie estus la korpo? <span class="m">20</span> Nun do ekzistas multaj membroj, sed unu korpo. <span class="m">21</span> Kaj la okulo ne povas diri al la mano: Mi vin ne bezonas; nek same la kapo al la piedoj: Mi vin ne bezonas. <span class="m">22</span> Sed multe plie la ŝajne malfortaj membroj de la korpo estas necesaj; <span class="m">23</span> kaj al tiuj partoj de la korpo, kiujn ni opinias malpli honorindaj, ni donas pli abundan honoron; kaj niaj negraciaj partoj havas pli abundan gracion; <span class="m">24</span> sed niaj graciaj partoj ne havas bezonon; tamen Dio kunakordigis la korpon, doninte pli abundan honoron al la parto, kiu havas mankon, <span class="m">25</span> por ke ne estu skismo en la korpo; sed ke la membroj prizorgu egale unu la alian. <span class="m">26</span> Kaj se unu membro suferas, ĉiuj membroj kune suferas; aŭ se unu membro honoriĝas, ĉiuj membroj kunĝojas. <span class="m">27</span> Vi do estas la korpo de Kristo, kaj membroj en ĝi, ĉiu laŭ sia parto. <span class="m">28</span> Kaj Dio metis iujn en la eklezio, unue apostolojn, due profetojn, trie instruantojn, poste miraklojn, poste donacojn de kuracado, helpojn, direktojn, diversajn lingvojn. <span class="m">29</span> Ĉu ĉiuj estas apostoloj? ĉu ĉiuj profetoj? ĉu ĉiuj instruantoj? ĉu ĉiuj mirakluloj? <span class="m">30</span> ĉu ĉiuj havas kuracan povon? ĉu ĉiuj parolas per lingvoj? ĉu ĉiuj interpretas? <span class="m">31</span> Sed vi deziru forte la pligrandajn donacojn. Kaj ankoraŭ pli preferindan vojon mi montras al vi.</p>

 </div>

 <div class="chapitro"> <h4>13</h4> <p id="az1103"><span class="m">1</span> Se mi parolus la lingvojn de homoj kaj anĝeloj, sed ne havus amon, mi fariĝus sonanta kupro aŭ tintanta cimbalo. <span class="m">2</span> Kaj se mi posedus la profetpovon, kaj komprenus ĉiujn misterojn kaj ĉian scion; kaj se mi havus ĉian fidon, tiel ke mi povus formovi montojn, sed ne havus amon, mi estus nenio. <span class="m">3</span> Kaj se mi disdonus mian tutan havon por nutri la malsatulojn, kaj se mi lasus mian korpon por forbrulo, sed ne havus amon, per tio mi neniom profitus. <span class="m">4</span> Amo longe suferas, kaj bonfaras; amo ne envias; amo ne fanfaronas, ne ŝveligas sin, <span class="m">5</span> ne kondutas nedece, ne celas por si mem, ne koleriĝas, ne pripensas malbonon, <span class="m">6</span> ne ĝojas pri maljusteco, sed kunĝojas kun vereco; <span class="m">7</span> ĉion toleras, ĉion kredas, ĉion esperas, ĉion eltenas. <span class="m">8</span> Amo neniam pereas; sed, ĉu estas profetadoj, ili neniiĝos; ĉu lingvoj, ili ĉesiĝos; ĉu estas scio, ĝi neniiĝos. <span class="m">9</span> Ĉar ni scias laŭparte, kaj ni profetadas laŭparte; <span class="m">10</span> sed kiam venos perfektaĵo, tiam neniiĝos tio, kio estas laŭparta. <span class="m">11</span> Kiam mi estis infano, kiel infano mi parolis, kiel infano mi sentis, kiel infano mi pensis; nun fariĝinte plenaĝulo, mi jam forigis la infanaĵojn. <span class="m">12</span> Ĉar nun ni vidas per spegulo, malhele; sed tiam okulon ĉe okulo; nun mi konas laŭparte; sed tiam mi konos tiel same, kiel ankaŭ mi estas konita. <span class="m">13</span> Restas do nun fido, espero, amo, tiuj tri; kaj la plej granda el ili estas amo.</p>

 </div>

 <div class="chapitro"> <h4>14</h4> <p id="az1104"><span class="m">1</span> Sekvu amon; tamen deziregu spiritajn donacojn, sed prefere, ke vi profetadu. <span class="m">2</span> Ĉar tiu, kiu per lingvo parolas, ne al homoj parolas, sed al Dio; ĉar neniu komprenas, sed en la spirito li parolas misterojn. <span class="m">3</span> Sed la profetanto parolas al homoj edifon kaj konsilon kaj konsolon. <span class="m">4</span> Tiu, kiu per lingvo parolas, edifas sin mem; sed la profetanto edifas la eklezion. <span class="m">5</span> Mi volas, ke vi ĉiuj parolu per lingvoj, sed prefere, ke vi profetadu; kaj pli granda estas la profetanto, ol la per lingvoj parolanta, krom se li ankaŭ interpretas, por ke la eklezio ricevu edifon. <span class="m">6</span> Sed nun, fratoj, se mi venus al vi, parolante per lingvoj, kiel mi vin helpus, se mi ne parolus al vi, aŭ en formo de malkaŝado, aŭ de sciado, aŭ de profetado, aŭ de instruado? <span class="m">7</span> Eĉ la senvivaĵoj, kiuj produktas sonon, ĉu fluto, ĉu harpo, se ili ne donas diferencon en la sonoj, kiel oni scios, kio estas flutata aŭ harpata? <span class="m">8</span> Ĉar se la trumpeto donos necertan voĉon, kiu pretiĝos por batalo? <span class="m">9</span> Tiel ankaŭ vi, se vi per la lango ne donas parolon facile kompreneblan, kiel oni scios, kio estas parolata? ĉar en la aeron vi parolus. <span class="m">10</span> Eble estas tiom da specoj de voĉoj en la mondo, kaj nenia estas sensignifa. <span class="m">11</span> Se do mi ne scios la signifon de la voĉo, mi estos, rilate la parolanton, barbaro, kaj la parolanto estos por mi barbaro. <span class="m">12</span> Tiel same ankaŭ vi, dum vi fervore deziras spiritajn donacojn, klopodu, ke vi havu abunde por la edifo de la eklezio. <span class="m">13</span> Tial kiu parolas per lingvo, tiu preĝu, ke li interpretu. <span class="m">14</span> Ĉar se mi preĝas per lingvo, mia spirito preĝas, sed mia intelekto estas senfrukta. <span class="m">15</span> Kio do estas? Mi preĝos spirite, kaj mi preĝos ankaŭ intelekte; mi kantos spirite, kaj mi kantos ankaŭ intelekte. <span class="m">16</span> Alie, se vi benas spirite, kiamaniere tiu, kiu okupas la lokon de la malklerulo, diros Amen ĉe via dankesprimo? ĉar li ne scias, kion vi diras. <span class="m">17</span> Ĉar vi ja bone dankesprimas, sed la alia ne estas edifata. <span class="m">18</span> Mi dankas Dion, mi parolas per lingvoj pli ol vi ĉiuj; <span class="m">19</span> tamen en la eklezio mi preferus paroli kvin vortojn per mia intelekto, por ke mi instruu ankaŭ aliajn, ol dek mil vortojn per lingvo.</p>

 <p id="az1105"><span class="m">20</span> Fratoj, ne estu infanoj en viaj mensoj; tamen en malico estu infanetoj, sed en la mensoj estu plenaĝuloj. <span class="m">21</span> En la leĝo estas skribite: Per balbutantaj lipoj kaj per lingvo fremda Mi parolos al ĉi tiu popolo; kaj tamen tiel ili ne volos aŭskulti Min, diras la Eternulo. <span class="m">22</span> Tial la lingvoj estas kiel signo, ne al la kredantoj, sed al la nekredantoj; sed la profetpovo estas kiel signo, ne al la nekredantoj, sed al la kredantoj. <span class="m">23</span> Se do la tuta eklezio kunvenos, kaj ĉiuj parolos per lingvoj, kaj tien envenos nekleruloj aŭ nekredantoj, ĉu ili ne diros, ke vi frenezas? <span class="m">24</span> Sed se ĉiuj profetos, kaj envenos nekredanto aŭ neklerulo, li estos konvinkata de ĉiuj, li estos juĝata de ĉiuj; <span class="m">25</span> la sekretoj de lia koro estos elmontrataj; kaj sekve li falos sur sian vizaĝon kaj adoros Dion, deklarante, ke Dio ja estas ĉe vi.</p>

 <p id="az1106"><span class="m">26</span> Kio do estas, fratoj? Kiam vi kunvenas, ĉiu havas psalmon, havas instruon, havas malkaŝaĵon, havas lingvon, havas interpretaĵon. Ĉio fariĝu por edifo. <span class="m">27</span> Se oni parolas per lingvo, tio estu duope, aŭ triope je plejmulto, kaj laŭvice; kaj unu interpretu; <span class="m">28</span> sed se ne ĉeestas interpretanto, oni silentu en la eklezio; kaj li parolu al si kaj al Dio. <span class="m">29</span> Kaj la profetoj parolu duope aŭ triope, kaj la aliaj interdiferencigu. <span class="m">30</span> Sed se al alia apudsidanta io malkaŝiĝos, la unua silentu. <span class="m">31</span> Ĉar vi ĉiuj povas profeti unuope laŭvice, por ke ĉiuj lernu, kaj ĉiuj ricevu konsilon; <span class="m">32</span> kaj la spiritoj de la profetoj estas submetataj al la profetoj; <span class="m">33</span> ĉar Dio estas Dio ne de konfuzo, sed de paco; kiel en ĉiuj eklezioj de la sanktuloj.</p>

 <p id="az1107"><span class="m">34</span> La virinoj silentadu en la eklezioj; ĉar ne estas permesate al ili paroli, sed ili submetiĝu, kiel ankaŭ diras la leĝo. <span class="m">35</span> Kaj se ili volas lerni ion, ili demandu al siaj edzoj hejme; ĉar estas honte por virino paroli en la eklezio. <span class="m">36</span> Kio? ĉu el vi la vorto de Dio eliris? ĉu ĝi venis al vi solaj?</p>

 <p id="az1108"><span class="m">37</span> Se iu ŝajnas al si esti profeto aŭ laŭspirita, li sciiĝu pri tio, kion mi skribas al vi, ke ĝi estas la ordono de la Sinjoro. <span class="m">38</span> Sed se iu ne scias, li ne sciu.</p>

 <p id="az1109"><span class="m">39</span> Tial, fratoj, deziregu profeti, kaj ne malpermesu paroli per lingvoj. <span class="m">40</span> Sed ĉio fariĝu konvene kaj laŭorde.</p>

 </div>

 <div class="chapitro"> <h4>15</h4> <p id="az1110"><span class="m">1</span> Kaj mi sciigas vin, fratoj, pri la evangelio, kiun mi predikis al vi, kiun ankaŭ vi ricevis, en kiu ankaŭ vi staras, <span class="m">2</span> per kiu vi saviĝis; se vi en memoro tenas, per kiuj vortoj mi ĝin predikis al vi, krom se vi kredis vane. <span class="m">3</span> Ĉar mi transdonis al vi komence tion, kion mi ankaŭ ricevis, ke Kristo mortis pro niaj pekoj laŭ la Skriboj; <span class="m">4</span> kaj ke li estis entombigita; kaj ke li releviĝis la trian tagon laŭ la Skriboj; <span class="m">5</span> kaj ke li aperis al <span class="nomo" lang="und" title="Ne-Esperanta nomo. Lingvo: nespecifita">Kefas</span>; poste al la dek du; <span class="m">6</span> poste li aperis al pli ol kvincent fratoj samtempe, el kiuj la plimulto restas ĝis nun, sed kelkaj jam ekdormis; <span class="m">7</span> poste li aperis al Jakobo; poste al ĉiuj apostoloj; <span class="m">8</span> kaj fine li aperis al mi ankaŭ, kiel al infano ekstertempe naskita. <span class="m">9</span> Ĉar mi estas la plej malgranda el la apostoloj, kaj ne meritas esti nomata apostolo pro tio, ke mi persekutis la eklezion de Dio. <span class="m">10</span> Sed per la graco de Dio mi estas tio, kio mi estas; kaj Lia graco donacita al mi montriĝis ne vana; sed mi laboregis pli abunde ol la ceteraj; tamen ne mi, sed la graco de Dio, kiu estis kun mi. <span class="m">11</span> Ĉu do mi, ĉu ili, tiel ni predikas, kaj tiel vi kredis.</p>

 <p id="az1111"><span class="m">12</span> Nu, se Kristo estas predikata, ke li releviĝis el la mortintoj, kiel do diras kelkaj el vi, ke ne ekzistas releviĝo de mortintoj? <span class="m">13</span> Sed se ne ekzistas releviĝo de mortintoj, ankaŭ Kristo ne releviĝis; <span class="m">14</span> kaj se Kristo ne releviĝis, vana ja estas nia predikado, vana ankaŭ estas via fido. <span class="m">15</span> Jes, kaj ni montriĝas kiel falsaj atestantoj de Dio; tial ke ni atestis pri Dio, ke Li relevis Kriston; kiun Li ne relevis, se la mortintoj ja ne releviĝas. <span class="m">16</span> Ĉar se la mortintoj ne releviĝas, ankaŭ Kristo ne releviĝis; <span class="m">17</span> kaj se Kristo ne releviĝis, via fido estas vana; vi estas ankoraŭ en viaj pekoj. <span class="m">18</span> Tiuokaze ankaŭ pereis la ekdormintoj en Kristo. <span class="m">19</span> Se nur en ĉi tiu vivo ni esperis en Kristo, ni estas el ĉiuj homoj la plej mizeraj.</p>

 <p id="az1112"><span class="m">20</span> Sed nun Kristo releviĝis el la mortintoj, la unuaaĵo de la dormantoj. <span class="m">21</span> Ĉar tial, ke per homo venis la morto, per homo ankaŭ venis la releviĝo de la mortintoj. <span class="m">22</span> Ĉar kiel en <span class="nomo" lang="und" title="Ne-Esperanta nomo. Lingvo: nespecifita">Adam</span> ĉiuj mortas, tiel same ankaŭ en Kristo ĉiuj estos vivigitaj. <span class="m">23</span> Sed ĉiu en sia propra vico: Kristo la unuaaĵo, poste tiuj, kiuj apartenas al Kristo, ĉe lia alveno. <span class="m">24</span> Poste venos la fino, kiam li transdonos la reĝecon al Dio, al la Patro; kiam li estos neniiginta ĉian regadon kaj ĉian aŭtoritaton kaj potencon. <span class="m">25</span> Ĉar li devas reĝadi, ĝis li metos ĉiujn malamikojn sub siajn piedojn. <span class="m">26</span> La lasta neniigota malamiko estas la morto. <span class="m">27</span> Ĉar: Ĉion Li metis sub liajn piedojn. Sed kiam estas dirate: Ĉio estas submetita, estas evidente, ke esceptita estas Tiu, kiu submetis ĉion al li. <span class="m">28</span> Kaj kiam ĉio estos submetita al li, tiam la Filo ankaŭ mem estos submetita al Tiu, kiu submetis ĉion al li, por ke Dio estu ĉio en ĉio.</p>

 <p id="az1113"><span class="m">29</span> Alie kion faros tiuj, kiuj baptiĝas pro la mortintoj? Se la mortintoj tute ne releviĝas, kial do ili baptiĝas pro ili? <span class="m">30</span> kial ni ankaŭ endanĝeriĝas ĉiun horon? <span class="m">31</span> Mi asertas per la singratulado pro vi, fratoj, kiun mi havas en Kristo Jesuo, nia Sinjoro, mi mortas ĉiutage. <span class="m">32</span> Se laŭ homa maniero mi batalis kontraŭ bestoj en Efeso, kiel mi per tio profitas? Se la mortintoj ne releviĝas, ni manĝu kaj trinku, ĉar morgaŭ ni mortos. <span class="m">33</span> Ne trompiĝu; Malbonaj kuniĝoj malbonigas bonajn morojn. <span class="m">34</span> Malebriiĝu en justeco, kaj ne peku; ĉar kelkaj havas nenian scion pri Dio; mi tion diras, por hontigi vin.</p>

 <p id="az1114"><span class="m">35</span> Sed iu diros: Kiel la mortintoj releviĝas? kaj kun kia korpo ili venas? <span class="m">36</span> Ho malsaĝulo! tio, kion vi mem semas, ne viviĝas, se ĝi ne mortos; <span class="m">37</span> kaj tio, kion vi semas, estas ne la estonta korpo, sed nuda grenero, eble de tritiko, aŭ de alia speco; <span class="m">38</span> sed Dio donas al ĝi korpon, kiel Li volis, kaj al ĉiu semo ĝian propran korpon. <span class="m">39</span> Ne ĉiu karno estas unu sama karno; sed ekzistas unu karno de homoj, kaj alia de bestoj, kaj alia karno de birdoj, kaj alia de fiŝoj. <span class="m">40</span> Ekzistas ankaŭ korpoj ĉielaj kaj korpoj teraj; sed la gloro de la ĉielaj estas unu, kaj la gloro de la teraj estas alia. <span class="m">41</span> Ekzistas unu gloro de la suno, kaj alia gloro de la luno, kaj alia gloro de la steloj; ĉar unu stelo diferencas de alia stelo rilate al gloro. <span class="m">42</span> Tia sama ankaŭ estas la releviĝo de la mortintoj. Ĝi estas semata en putreco, ĝi releviĝas en senputreco; <span class="m">43</span> ĝi estas semata en malhonoro, ĝi releviĝas en gloro; ĝi estas semata en malforteco, ĝi releviĝas en potenco; <span class="m">44</span> ĝi estas semata laŭanima korpo, ĝi releviĝas laŭspirita korpo. Se ekzistas laŭanima korpo, ekzistas ankaŭ laŭspirita korpo. <span class="m">45</span> Tiele ankaŭ estas skribite: La unua homo <span class="nomo" lang="und" title="Ne-Esperanta nomo. Lingvo: nespecifita">Adam</span> fariĝis viva animo. La lasta <span class="nomo" lang="und" title="Ne-Esperanta nomo. Lingvo: nespecifita">Adam</span> fariĝis viviganta spirito. <span class="m">46</span> Tamen unua estas ne tio, kio estas laŭspirita, sed tio, kio estas laŭanima; poste tio, kio estas laŭspirita. <span class="m">47</span> La unua homo estas el la tero, elpolva; la dua homo estas el la ĉielo. <span class="m">48</span> Kia estas la elpolvulo, tiaj estas ankaŭ la elpolvuloj; kaj kia estas la elĉielulo, tiaj estas ankaŭ la elĉieluloj. <span class="m">49</span> Kaj kiel ni portis la figuron de la elpolvulo, tiel same ni portos la figuron de la elĉielulo.</p>

 <p id="az1115"><span class="m">50</span> Kaj la jenon mi diras, fratoj, ke karno kaj sango ne povas heredi la regnon de Dio; kaj putreco ne heredas senputrecon. <span class="m">51</span> Jen mi sciigas al vi misteron: Ni ne ĉiuj dormos, sed ni ĉiuj ŝanĝiĝos, <span class="m">52</span> en momento, en okula ekmovo, ĉe la lasta trumpetsono: ĉar la trumpeto sonos, kaj la mortintoj releviĝos senputraj, kaj ni ŝanĝiĝos. <span class="m">53</span> Ĉar estas necese, ke ĉi tiu putrema surmetu senputrecon, kaj ke ĉi tiu mortema surmetu senmortecon. <span class="m">54</span> Sed kiam ĉi tiu putrema surmetos senputrecon, kaj ĉi tiu mortema surmetos senmortecon, tiam plenumiĝos la skribita diro: La morto forglutiĝis en venko. <span class="m">55</span> Ho morto, kie estas via venko? Ho morto, kie estas via pikilo? <span class="m">56</span> La pikilo de la morto estas la peko; kaj la forto de la peko estas la leĝo; <span class="m">57</span> sed danko estu al Dio, kiu donas al ni la venkon per nia Sinjoro Jesuo Kristo. <span class="m">58</span> Tial, miaj amataj fratoj, estu firmaj, nemoveblaj, ĉiam abundaj en la laboro de la Sinjoro, sciante, ke via penado ne estas vanta en la Sinjoro.</p>

 </div>

 <div class="chapitro"> <h4>16</h4> <p id="az1116"><span class="m">1</span> Nun rilate al la monkolekto pro la sanktuloj, kiel mi ordonis al la eklezioj de Galatujo, tiel ankaŭ vi faru. <span class="m">2</span> La unuan tagon de la semajno, ĉiu el vi provizu ĉe si laŭ tio, kion li prospere akiris, por ke ne estu kolektoj tiam, kiam mi venos. <span class="m">3</span> Kaj kiam mi alvenos, kiujn vi per leteroj aprobos, tiujn mi sendos, por alporti vian donacon al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>; <span class="m">4</span> kaj se konvenos, ke mi ankaŭ tien vojaĝu, ili vojaĝos kun mi. <span class="m">5</span> Sed mi venos al vi, kiam mi estos trapasinta Makedonujon; ĉar Makedonujon mi ja trapasos; <span class="m">6</span> sed ĉe vi eble mi restos, aŭ eĉ travintros, por ke vi antaŭen irigu min, kien mi veturos. <span class="m">7</span> Ĉar mi ne volas vidi vin nun dumvojaĝe; ĉar mi esperas resti kelkan tempon ĉe vi, se la Sinjoro permesos. <span class="m">8</span> Sed mi restos en Efeso ĝis Pentekosto; <span class="m">9</span> ĉar pordo granda kaj efika malfermiĝis al mi, kaj estas multaj kontraŭstarantoj.</p>

 <p id="az1117"><span class="m">10</span> Se Timoteo venos, zorgu, ke li estu ĉe vi sentime; ĉar li faras la laboron de la Sinjoro, kiel mi ankaŭ; <span class="m">11</span> neniu do lin malestimu. Sed antaŭen irigu lin en paco, por ke li venu al mi; ĉar mi atendas lin kun la fratoj. <span class="m">12</span> Sed rilate al la frato <span class="nomo" lang="und" title="Ne-Esperanta nomo. Lingvo: nespecifita">Apolos</span>, mi multe petegis lin veni al vi kun la fratoj; sed tute mankis volo veni nun; sed li venos, kiam li havos oportunan tempon.</p>

 <p id="az1118"><span class="m">13</span> Viglu, staru firme en la fido, viriĝu, fortiĝu. <span class="m">14</span> Ĉio via estu farata en amo.</p>

 <p id="az1119"><span class="m">15</span> Mi petegas vin, fratoj (vi konas la domon de Stefanas, ke ĝi estas la unuaaĵo de la Aĥaja lando, kaj ke ili sin dediĉis al la servo de la sanktuloj), <span class="m">16</span> ke vi ankaŭ submetiĝu al tiaj, kaj al ĉiu kunhelpanto kaj kunlaboranto. <span class="m">17</span> Kaj mi ĝojas pro la alveno de Stefanas kaj Fortunato kaj Aĥaiko, tial, ke vian mankaĵon ili plenigis. <span class="m">18</span> Ĉar ili refreŝigis mian spiriton kaj vian; rekonu do tiajn.</p>

 <p id="az1120"><span class="m">19</span> La eklezioj de Azio vin salutas. <span class="nomo" lang="und" title="Ne-Esperanta nomo. Lingvo: nespecifita">Akvila</span> kaj <span class="nomo" lang="und" title="Ne-Esperanta nomo. Lingvo: nespecifita">Priskila</span> vin salutas multe en la Sinjoro, kune kun la eklezio en ilia domo. <span class="m">20</span> Ĉiuj fratoj vin salutas. Salutu unu la alian per sankta kiso. <span class="m">21</span> La saluto de mi, Paŭlo, per mia propra mano. <span class="m">22</span> Se iu ne amas la Sinjoron Jesuo Kristo, li estu anatemita. <span class="fremda" lang="und" title="Ne-Esperanta teksto. Lingvo: nespecifita">Maranata</span>. <span class="m">23</span> La graco de la Sinjoro Jesuo Kristo estu kun vi. <span class="m">24</span> Mia amo estu kun vi ĉiuj en Kristo Jesuo. Amen.</p>

 </div>

 </div>

 <div class="libro" id="ntlibro8"> <h3 id="az1121">LA DUA EPISTOLO DE LA APOSTOLO PAŬLO AL LA <em>KORINTANOJ</em> </h3> <div class="chapitro"> <h4>1</h4> <p id="az1122"><span class="m">1</span> Paŭlo, apostolo de Kristo Jesuo per la volo de Dio, kaj la frato Timoteo, al la eklezio de Dio, kiu estas en Korinto, kune kun ĉiuj sanktuloj, kiuj estas en la tuta Aĥaja lando: <span class="m">2</span> Graco al vi kaj paco de Dio, nia Patro, kaj de la Sinjoro Jesuo Kristo.</p>

 <p id="az1123"><span class="m">3</span> Benata estu la Dio kaj Patro de nia Sinjoro Jesuo Kristo, la Patro de kompatoj kaj Dio de ĉia konsolo; <span class="m">4</span> kiu konsoladas nin en nia tuta aflikto, por ke ni povu konsoli tiujn, kiuj iel afliktiĝas, per la konsolo, per kiu ni mem estas konsolataj de Dio. <span class="m">5</span> Ĉar kiel la suferoj de Kristo abundas ĉe ni, tiel same abundas ankaŭ per Kristo nia konsolo. <span class="m">6</span> Sed se ni afliktiĝas, tio estas por via konsolo kaj saviĝo; aŭ se ni konsoliĝas, tio estas por via konsolo, kiu energias, per la pacienca elportado de la samaj suferoj, kiujn ni ankaŭ suferadas; <span class="m">7</span> kaj nia espero pri vi estas firma, ĉar ni scias, ke kiel vi estas partoprenantoj en la suferoj, tiel ankaŭ vi estas partoprenantoj en la konsolo. <span class="m">8</span> Ĉar ni ne volas, ke vi nesciu, fratoj, pri la aflikto, kiu okazis al ni en Azio, ke ni ekstreme super la forto estis depremitaj, tiel, ke ni forte malesperis, eĉ pri la vivo; <span class="m">9</span> ni ja ricevis la aljuĝon al morto en ni mem, por ke ni fidu ne nin mem, sed Dion, kiu levas la mortintojn, <span class="m">10</span> kaj kiu nin forsavis el tia granda morto kaj forsavos; al kiu ni esperis, ke Li ankoraŭ plu nin forsavos; <span class="m">11</span> dum vi ankaŭ nin kunhelpas per via petegado, por ke, pro la donaco donita al ni per multaj personoj, danko estu donata de multaj pro ni.</p>

 <p id="az1124"><span class="m">12</span> Ĉar jen estas nia singratulado, nome la atesto de nia konscienco, ke en sankteco kaj sincereco antaŭ Dio, ne laŭ homa saĝeco, sed laŭ la graco de Dio, ni kondutadis en la mondo, kaj precipe ĉe vi. <span class="m">13</span> Ĉar ni skribas al vi nenion alian krom tio, kion vi legas kaj prikonsentas, kaj mi esperas, ke vi prikonsentos ĝis la fino; <span class="m">14</span> kiel ankaŭ vi ja parte prikonsentis pri ni, ke ni estas via singratulado, tiel same, kiel vi ankaŭ estas la nia en la tago de nia Sinjoro Jesuo.</p>

 <p id="az1125"><span class="m">15</span> Kaj en ĉi tiu fidado mi intencis veni unue al vi, por ke vi havu duoblan gracon, <span class="m">16</span> kaj vizitinte vin survoje, trairi en Makedonujon, kaj denove el Makedonujo veni al vi, kaj de vi esti antaŭen irigita al Judujo. <span class="m">17</span> Kiam mi do tiel intencis, ĉu mi elmontris kapricemon? aŭ kion mi celas, ĉu mi tion celas laŭkarne, tiel ke estu ĉe mi la Jes, Jes, kaj la Ne, Ne? <span class="m">18</span> Sed, kiel Dio estas fidela, nia parolo al vi ne estas Jes kaj Ne. <span class="m">19</span> Ĉar la Filo de Dio, Jesuo Kristo, kiu de ni estas predikita inter vi, de mi kaj Silvano kaj Timoteo, ne estis Jes kaj Ne, sed en li la Jes estiĝis. <span class="m">20</span> Ĉar kiel ajn multaj estas la promesoj de Dio, en li estas la Jes; tial ankaŭ per li estas la Amen, por la gloro al Dio per ni. <span class="m">21</span> Kaj tiu, kiu fortikigas nin kune kun vi en Kristo kaj sanktoleis nin, estas Dio, <span class="m">22</span> kiu ankaŭ nin sigelis kaj donis al ni la antaŭgarantiaĵon de la Spirito en niaj koroj.</p>

 <p id="az1126"><span class="m">23</span> Sed mi vokas Dion kiel atestanton sur mian animon, ke por indulgi vin mi ankoraŭ ne venis al Korinto. <span class="m">24</span> Ne kvazaŭ ni estrus super via fido, sed ni estas kunhelpantoj de via ĝojo; ĉar per via fido vi staras.</p>

 </div>

 <div class="chapitro"> <h4>2</h4> <p id="az1127"><span class="m">1</span> Sed mi decidis por mi mem, ke mi ne venos al vi denove en malĝojo. <span class="m">2</span> Ĉar se mi vin malĝojigas, kiu do min ĝojigas, krom tiu, kiu estas malĝojigata de mi? <span class="m">3</span> Kaj mi skribis tion saman, por ke, veninte, mi ne havu malĝojon de tiuj, pri kiuj mi devus ĝoji, fidante pri vi ĉiuj, ke mia ĝojo estas la ĝojo de vi ĉiuj. <span class="m">4</span> Ĉar el multe da aflikto kaj kora dolorego mi skribis al vi kun multaj larmoj, ne por ke vi malĝoju, sed ke vi sciu la amon, kiun mi havas al vi abunde.</p>

 <p id="az1128"><span class="m">5</span> Sed se iu kaŭzis malĝojon, li kaŭzis malĝojon ne al mi, sed parte (por ne tro forte vin premi) al vi ĉiuj. <span class="m">6</span> Sufiĉa al tia homo estas tiu puno, farita de la plimulto; <span class="m">7</span> pro tio, kontraŭe, vi devus lin pardoni kaj konsoli, por ke tia homo neniel forglutiĝu per sia troa malĝojo. <span class="m">8</span> Tial mi petegas vin, ke vi konfirmu al li vian amon. <span class="m">9</span> Ĝuste por tio mi ja skribis, ke mi vin provu, ĉu vi en ĉio estas obeemaj. <span class="m">10</span> Sed al kiu vi pardonas ion, mi ankaŭ; ĉar kion mi ankaŭ pardonis, se mi ion pardonis, mi tion faris pro vi antaŭ Kristo, <span class="m">11</span> por ke Satano ne gajnu profiton kontraŭ ni: ĉar ni ne estas sen scio pri liaj ruzoj.</p>

 <p id="az1129"><span class="m">12</span> Kiam mi venis al <span class="nomo" lang="und" title="Ne-Esperanta nomo. Lingvo: nespecifita">Troas</span>, por disvastigi tie la evangelion de Kristo, kaj kiam en la Sinjoro malfermiĝis al mi pordo, <span class="m">13</span> mi ne ricevis ripozon por mia spirito, ĉar mi ne trovis mian fraton Tito; sed mi adiaŭis ilin kaj foriris al Makedonujo. <span class="m">14</span> Sed danko estu al Dio, kiu ĉiam kondukadas nin triumfe en Kristo kaj montras ĉie per ni la bonodoron de Sia koniĝo. <span class="m">15</span> Ĉar ni estas al Dio dolĉa odoro de Kristo, en la savatoj, kaj en la pereantoj; <span class="m">16</span> al ĉi tiuj, odoro de morto al morto; al tiuj, odoro de vivo al vivo. Kaj kiu estas taŭga por ĉi tio? <span class="m">17</span> Ĉar ni ne similas al multaj, kiuj faras la vorton de Dio komercaĵo; sed kun sincereco, kaj kiel per Dio, antaŭ Dio ni parolas en Kristo.</p>

 </div>

 <div class="chapitro"> <h4>3</h4> <p id="az1130"><span class="m">1</span> Ĉu ni denove komencas nin mem rekomendi? aŭ ĉu ni bezonas, kiel iuj, leterojn rekomendajn al vi, aŭ de vi? <span class="m">2</span> Vi mem estas nia letero, skribita sur nia koro, kaj konata kaj legata de ĉiuj; <span class="m">3</span> ĉar vi montriĝis, ke vi estas letero de Kristo liverita per ni, skribita ne per inko, sed per la Spirito de la vivanta Dio; ne sur ŝtonaj tabeloj, sed sur la karnaj tabeloj de la koro. <span class="m">4</span> Kaj tian fidon ni havas per Kristo al Dio; <span class="m">5</span> ne kvazaŭ ni taŭgas ion fari per ni mem, sed nia taŭgeco estas el Dio, <span class="m">6</span> kiu ankaŭ taŭgigis nin kiel administrantojn de nova interligo, ne laŭ litero, sed laŭ spirito; ĉar la litero mortigas, sed la spirito vivigas. <span class="m">7</span> Sed se la administrado mortiga, esprimita per literoj kaj enĉizita sur ŝtonoj, estiĝis en gloro, tiel, ke la Izraelidoj ne povis fikse rigardi la vizaĝon de Moseo pro lia vizaĝa brileco, jam tamen malpliiĝanta, <span class="m">8</span> kiel do la administrado spirita ne estos pli multe en gloro? <span class="m">9</span> Ĉar se la administrado de kondamno estas gloro, multe pli abunde la administrado de justeco superas en gloro. <span class="m">10</span> Ĉar vere tio, kio havis gloron, ne estis glorigita en ĉi tiu rilato, pro la superabunda gloro. <span class="m">11</span> Ĉar se tio, kio forpasas, havis gloron, ankoraŭ pli multe tio, kio restadas, estas en gloro.</p>

 <p id="az1131"><span class="m">12</span> Havante do tian esperon, ni uzas grandan liberecon de parolo, <span class="m">13</span> kaj ne kiel Moseo, kiu metis vualon sur sian vizaĝon, por ke la Izraelidoj ne fikse rigardu ĝis finiĝo de tio, kio estis forpasanta; <span class="m">14</span> sed iliaj animoj sensentiĝis; ĉar eĉ ĝis hodiaŭ, ĉe la legado de la malnova testamento, nelevita restadas tiu sama vualo, kiu estas forigita en Kristo, <span class="m">15</span> sed ĝis hodiaŭ, kiam ajn oni legas Moseon, vualo kuŝas sur ilia koro. <span class="m">16</span> Sed kiam ajn oni turnas sin al la Sinjoro, la vualo estas forprenata. <span class="m">17</span> La Sinjoro estas la Spirito; kaj kie estas la Spirito de la Sinjoro, tie estas libereco. <span class="m">18</span> Sed ni ĉiuj, per nevualita vizaĝo spegulante la gloron de la Sinjoro, transformiĝas en la saman bildon, de gloro al gloro, kiel el la Sinjoro la Spirito.</p>

 </div>

 <div class="chapitro"> <h4>4</h4> <p id="az1132"><span class="m">1</span> Pro tio, ke ni havas ĉi tiun administradon, kiel ni ricevis kompaton, ni ne senkuraĝiĝas; <span class="m">2</span> sed ni formetis la kaŝitajn aferojn de honto, ne irante kun ruzeco kaj ne falsante la vorton de Dio, sed per elmontro de la vero rekomendante nin al ĉies konscienco antaŭ Dio. <span class="m">3</span> Sed se nia evangelio eble estas vualita, ĝi estas vualita rilate al tiuj, kiuj pereas; <span class="m">4</span> en kiuj la dio de ĉi tiu mondo blindigis la animojn de la nekredantoj, por ke la lumo de la evangelio de la gloro de Kristo, kiu estas la bildo de Dio, ne brilu sur ilin. <span class="m">5</span> Ĉar ni predikadas ne nin mem, sed Kriston Jesuon kiel Sinjoron, kaj nin mem kiel viajn servistojn pro Jesuo. <span class="m">6</span> Ĉar Dio, kiu diris: El mallumo lumo brilos, Tiu brilis en niaj koroj, por doni lumon de la scio de la gloro de Dio en la vizaĝo de Jesuo Kristo.</p>

 <p id="az1133"><span class="m">7</span> Sed ni havas ĉi tiun trezoron en argilaj vazoj, por ke la treega grandeco de la potenco estu de Dio, kaj ne de ni mem; <span class="m">8</span> ni estas premegataj ĉe ĉiu flanko, tamen ne enanguligitaj; embarasataj, sed ne konsternataj; <span class="m">9</span> persekutataj, sed ne forlasataj; faligataj, sed ne detruataj; <span class="m">10</span> ĉiam portante en la korpo la mortiĝon de Jesuo, por ke la vivo ankaŭ de Jesuo elmontriĝu en nia korpo. <span class="m">11</span> Ĉar ni, la vivantoj, ĉiam estas submetataj al morto pro Jesuo, por ke la vivo ankaŭ de Jesuo elmontriĝu en nia morta karno. <span class="m">12</span> La morto do energias en ni, sed la vivo en vi. <span class="m">13</span> Sed havante la saman spiriton de fido laŭ la skribo: Mi kredis, kaj tial mi parolis; ni ankaŭ kredas, kaj tial ankaŭ ni parolas; <span class="m">14</span> sciante, ke Tiu, kiu levis la Sinjoron Jesuo, levos nin ankaŭ kun Jesuo kaj prezentos nin kun vi. <span class="m">15</span> Ĉar ĉio estas pro vi, por ke la graco, multobligita per multaj, abundigu la dankon al la gloro de Dio.</p>

 <p id="az1134"><span class="m">16</span> Pro tio ni ne senkuraĝiĝas; sed kvankam nia ekstera homo kadukiĝas, tamen nia interna homo renoviĝas tagon post tago. <span class="m">17</span> Ĉar nia malpeza kaj momenta sufero elfaras por ni, pli kaj pli ekster mezuro, eternan pezon da gloro; <span class="m">18</span> dum ni rigardas ne la vidataĵojn, sed la nevidataĵojn; ĉar la vidataĵoj estas tempaj, sed la nevidataĵoj estas eternaj.</p>

 </div>

 <div class="chapitro"> <h4>5</h4> <p id="az1135"><span class="m">1</span> Ĉar ni scias, ke se la surtera loĝejo de nia tabernaklo dissolviĝos, ni havas de Dio konstruaĵon, domon ne manfaritan, eternan en la ĉieloj. <span class="m">2</span> Ĉar vere en ĉi tiu ni ĝemas, sopirante al la survestado per nia loĝejo, kiu devenas de la ĉielo; <span class="m">3</span> se almenaŭ, vestite, ni ne troviĝos nudaj. <span class="m">4</span> Ĉar ni, kiuj estas en ĉi tiu tabernaklo, ĝemas ŝarĝite, ne pro tio, ke ni deziras senvestiĝi, sed ĉar ni deziras survestiĝi, por ke la mortaĵo estu elsorbita de la vivo. <span class="m">5</span> Kaj Tiu, kiu nin elfaris por ĉi tiu celo, estas Dio, kiu donis al ni la antaŭgarantiaĵon de la Spirito. <span class="m">6</span> Ni do ĉiam ĝoje kuraĝas, kaj ni scias, ke dum ni ĉeestas en la korpo, ni forestas de la Sinjoro <span class="m">7</span> (ĉar ni iradas fide, ne vide); <span class="m">8</span> ni ĝoje kuraĝas, kaj ni plivolas foresti de la korpo kaj ĉeesti kun la Sinjoro. <span class="m">9</span> Tial ankaŭ ni ambicias, ĉu ĉeestante aŭ forestante, esti akceptindaj ĉe li. <span class="m">10</span> Ĉar ni ĉiuj devos elmontriĝi antaŭ la tribunala seĝo de Kristo, por ke ĉiu ricevu tion, kion li faris en la korpo, laŭ siaj faritaĵoj, ĉu bonaj aŭ malbonaj.</p>

 <p id="az1136"><span class="m">11</span> Sciante do la timon al la Sinjoro, ni celas konvinki homojn, sed ni ja elmontriĝas al Dio; kaj ni esperas, ke ni elmontriĝas ankaŭ al viaj konsciencoj. <span class="m">12</span> Ni ne denove nin rekomendas al vi, sed donas al vi kaŭzon fieriĝi pri ni, por ke vi havu ion respondi al tiuj, kiuj fieriĝas ŝajne kaj ne kore. <span class="m">13</span> Ĉar ĉu ni estis frenezaj, tio estis pro Dio, aŭ ĉu ni estas seriozaj, tio estas pro vi. <span class="m">14</span> Ĉar la amo de Kristo nin devigas; ĉar ni juĝas jene, ke ĉar unu mortis pro ĉiuj, tial ĉiuj mortis; <span class="m">15</span> kaj li mortis pro ĉiuj, por ke la vivantoj jam vivu ne por si mem, sed por tiu, kiu pro ili mortis kaj releviĝis. <span class="m">16</span> Tial ni de nun konas neniun laŭkarne; eĉ kvankam ni konis Kriston laŭkarne, tamen ni ne plu lin tiel konas. <span class="m">17</span> Tial se iu homo estas en Kristo, estas jam nova kreitaĵo; la malnovaĵoj forpasis, jen ili jam estiĝis novaj. <span class="m">18</span> Sed ĉio estas de Dio, kiu repacigis nin al Si mem per Kristo kaj donis al ni la administradon de la repacigo; <span class="m">19</span> nome, ke Dio estis en Kristo, repacigante la mondon al Si, ne alkalkulante al ili la kulpojn, kaj komisiis al ni la vorton repacigan.</p>

 <p id="az1137"><span class="m">20</span> Ni do estas ambasadoroj pro Kristo, kvazaŭ Dio per ni petadus; ni vin petegas pro Kristo, repaciĝu al Dio. <span class="m">21</span> Tiun, kiu ne konis pekon, Li faris peko pro ni; por ke ni fariĝu justeco de Dio en li.</p>

 </div>

 <div class="chapitro"> <h4>6</h4> <p id="az1138"><span class="m">1</span> Kaj kunlaborante kun li, ni petegas ankaŭ, ke vi ne vane akceptu la gracon de Dio <span class="m">2</span> (ĉar Li diris:</p>

 <p id="az1139">En tempo de favoro Mi aŭskultis vin,<br> Kaj en tago de savo Mi helpis vin;</p>

 <p id="az1141">jen nun la tempo de favoro; jen nun la tago de savo); <span class="m">3</span> ni donu en nenio okazon por maledifo, por ke oni ne kulpigu nian administradon; <span class="m">4</span> sed en ĉio ni aprobigu nin, kiel servantoj de Dio, en multa pacienco, en suferoj, en afliktoj, en malfacilaĵoj, <span class="m">5</span> en batovundoj, en malliberigoj, en tumultoj, en laboroj, en maldormoj, en malsatoj, <span class="m">6</span> en ĉasteco, en sciado, en pacienco, en afableco, en Spirito Sankta, en amo senhipokrita, <span class="m">7</span> en la vorto de vero, en la potenco de Dio; per la armaĵo de justeco dekstre kaj maldekstre, <span class="m">8</span> per gloro kaj malgloro, per malbonfamo kaj bonfamo; kiel trompantoj, tamen veraj; <span class="m">9</span> kiel nekonataj, tamen bone konataj; kiel mortantaj, kaj jen ni vivas; kiel pune korektataj, tamen ne mortigataj; <span class="m">10</span> kiel dolorplenaj, tamen ĉiam ĝojantaj; kiel malriĉaj, tamen multajn riĉigantaj; kiel nenion havantaj, tamen posedantaj ĉion.</p>

 <p id="az1142"><span class="m">11</span> Nia buŝo estas malfermita al vi, ho Korintanoj, nia koro estas plivastigita. <span class="m">12</span> Vi ne estas malvastigitaj en ni, sed vi estas malvastigitaj en viaj propraj internaĵoj. <span class="m">13</span> Pro rekompenco samspeca do (mi parolas kiel al infanoj) vi ankaŭ estu plivastigitaj.</p>

 <p id="az1143"><span class="m">14</span> Ne estiĝu kunjuguloj maltaŭge kun nekredantoj; ĉar kian partoprenon havas justeco kun maljusteco? aŭ kian komunaĵon havas lumo kun mallumo? <span class="m">15</span> Kaj kian akordon havas Kristo kun <span class="nomo" lang="und" title="Ne-Esperanta nomo. Lingvo: nespecifita">Belial</span>? aŭ kian kunecon havas kredanto kun nekredanto? <span class="m">16</span> Kaj kian konsenton havas templo de Dio kun idoloj? ĉar ni estas templo de Dio vivanta; kiel diris Dio: Mi loĝos inter ili, kaj Mi iros inter ili; kaj Mi estos ilia Dio, kaj ili estos Mia popolo. <span class="m">17</span> Tial</p>

 <p id="az1144">Eliru el inter ili, kaj estu apartaj,</p>

 <p id="az1145">diras la Eternulo,</p>

 <p id="az1146">Kaj ne tuŝu malpuraĵon;<br> Kaj Mi vin akceptos,<br> <span class="m">18</span> Kaj Mi estos por vi Patro,<br> Kaj vi estos Miaj filoj kaj filinoj,</p>

 <p id="az1150">diras la Eternulo Plejpotenca.</p>

 </div>

 <div class="chapitro"> <h4>7</h4> <p id="az1151"><span class="m">1</span> Havante do ĉi tiujn promesojn, amataj, ni purigu nin de ĉia malpureco karna kaj spirita, perfektigante sanktecon en la timo al Dio.</p>

 <p id="az1152"><span class="m">2</span> Malfermu al ni viajn korojn; ni kontraŭ neniu maljuste agis, ni ruinigis neniun, al neniu ni friponis. <span class="m">3</span> Ne por vin kondamni mi tion diras; ĉar mi antaŭe diris, ke vi estas en niaj koroj, por kune vivi kaj kune morti. <span class="m">4</span> Granda estas mia parola libereco al vi, granda estas mia fiereco pri vi: mi estas plena de konsolo, al mi superabundas la ĝojo meze de nia tuta aflikto.</p>

 <p id="az1153"><span class="m">5</span> Ĉar eĉ kiam ni jam alvenis en Makedonujon, nia karno tute ne faciliĝis, sed ni ĉiel depremiĝis; ekstere estis bataloj, interne timoj. <span class="m">6</span> Tamen Dio, kiu konsolas la humilulojn, konsolis nin per la alveno de Tito; <span class="m">7</span> kaj ne nur per lia alveno, sed ankaŭ per la konsolo, per kiu li konsoliĝis pri vi, dum li pridiris al ni vian sopiron, vian doloron, vian fervoron pro mi; tiel, ke mi ankoraŭ pli ĝojis. <span class="m">8</span> Ĉar kvankam mi vin malĝojigis per mia epistolo, mi ne bedaŭras pri tio, kvankam mi ja bedaŭris; ĉar mi vidas, ke tiu epistolo vin malĝojigis, sed nur mallonge. <span class="m">9</span> Mi nun ĝojas, ne pro tio, ke vi malĝojis, sed pro tio, ke vi malĝojis ĝis pento; ĉar vi laŭ Dio malĝojis, por ke vi havu nenian malutilon per ni. <span class="m">10</span> Ĉar la malĝojo laŭ Dio elfaras penton ĝis savo, ne bedaŭrindan; sed la malĝojo de la mondo elfaras morton. <span class="m">11</span> Ĉar jen kian zorgemon tiu sama malĝojo laŭ Dio elfaris en vi, plue kian senkulpigon, plue kian indignon, plue kian timon, plue kian sopiron, plue kian fervoron, plue kian venĝon! En ĉio vi elmontris vin puraj pri la afero. <span class="m">12</span> Tial kvankam mi skribis al vi, tamen tio estis ne pro tiu, kiu faris la malbonon, nek pro tiu, kiu suferis la malbonon, sed por ke via zorgemo por ni elmontriĝu al vi mem antaŭ Dio. <span class="m">13</span> Tial ni konsoliĝis; kaj en nia konsolo ni ĝojis des pli multege pro la ĝojo de Tito, ĉar lia animo estas refreŝigita de vi ĉiuj. <span class="m">14</span> Ĉar se en io mi fanfaronis al li pro vi, mi ne hontis; sed kiel ni ĉion parolis vereme al vi, tiel same ankaŭ nia fanfaronado, kiun mi faris antaŭ Tito, montriĝis vera. <span class="m">15</span> Kaj lia interna amo pli abundas al vi, dum li memoras la obeadon de vi ĉiuj, kiel kun timo kaj tremo vi lin akceptis. <span class="m">16</span> Mi ĝojas, ke en ĉio mi povas fidi al vi.</p>

 </div>

 <div class="chapitro"> <h4>8</h4> <p id="az1154"><span class="m">1</span> Cetere, fratoj, ni sciigas al vi la gracon de Dio, kiu estas donacita en la eklezioj Makedonaj; <span class="m">2</span> nome, en grava provo per suferado, la abundo de ilia ĝojo kaj ilia profunda malriĉeco abundis al la riĉo de ilia malavareco. <span class="m">3</span> Ĉar mi konstatas, ke laŭ sia povo — jes, kaj super sia povo — ili donis memvole, <span class="m">4</span> petegante nin per multe da petado fari tiun komplezon kaj la komunan helpservadon al la sanktuloj; <span class="m">5</span> kaj ne kiel ni esperis, sed unue ili sin dediĉis al la Sinjoro, kaj al ni per la volo de Dio. <span class="m">6</span> Tiel, ke ni instigis Titon, ke kiel li antaŭe komencis, tiel same li perfektigu en vi ĉi tiun pluan gracon. <span class="m">7</span> Sed kiel al vi ĉio abundas: fido kaj parolo kaj scio kaj fervoro kaj via amo al ni, tiel abundu al vi ankaŭ ĉi tiu graco. <span class="m">8</span> Mi parolas ne ordonante, sed provante per la fervoro de aliaj la sincerecon de via amo ankaŭ. <span class="m">9</span> Ĉar vi scias la gracon de nia Sinjoro Jesuo Kristo, ke kvankam li estis riĉa, tamen pro vi li fariĝis malriĉa, por ke vi per lia malriĉeco fariĝu riĉaj. <span class="m">10</span> Kaj en tio mi donas mian opinion; ĉar ĉi tio utilas por vi, kiuj unuaj komencis, antaŭ unu jaro, ne nur fari, sed ankaŭ voli. <span class="m">11</span> Sed nun kompletigu la faradon ankaŭ; tiel ke, kiel estis la volonteco voli, tiel ankaŭ estu la plenumo el via havo. <span class="m">12</span> Ĉar kie ekzistas la volonteco, ĝi estos akceptita laŭ la havo, ne laŭ la nehavo. <span class="m">13</span> Ĉar mi diras tion, ne por ke aliaj estu faciligataj kaj vi premataj, <span class="m">14</span> sed laŭ egaleco: via abundo nuntempe fariĝu por ilia manko, por ke ilia abundo fariĝu por via manko, por ke estu egaleco; <span class="m">15</span> kiel estas skribite: Tiu, kiu kolektis pli, ne havis superflue, kaj tiu, kiu kolektis malpli, ne havis mankon.</p>

 <p id="az1155"><span class="m">16</span> Sed danko estu al Dio, kiu metas en la koron de Tito la saman zorgon pri vi. <span class="m">17</span> Ĉar li ja akceptis la instigon; sed estante mem tre fervora, li ekiris al vi memvole. <span class="m">18</span> Kaj ni sendis kune kun li la fraton, kies laŭdo en la evangelio disvastiĝas tra ĉiuj eklezioj; <span class="m">19</span> kaj krom tio, li ankaŭ estis elektita de la eklezioj, por vojaĝadi kune kun ni rilate al ĉi tiu graco, kiun ni administradas al la gloro de la Sinjoro, kaj por elmontri nian volontecon, <span class="m">20</span> evitante tion, ke iu riproĉus nin rilate al ĉi tiu monhelpo, kiun ni administras; <span class="m">21</span> ĉar ni celas aferojn konvenajn ne nur antaŭ la Sinjoro, sed ankaŭ antaŭ homoj. <span class="m">22</span> Kaj ni sendis kune kun ili nian fraton, kiun ni ofte pruvis fervora en multaj aferoj, sed nun multe pli fervora pro la granda fido, kiun li havas al vi. <span class="m">23</span> Se iu demandas pri Tito, li estas mia kunulo kaj mia kunlaboranto rilate al vi; se pri niaj fratoj, ili estas apostoloj de eklezioj, la gloro de Kristo. <span class="m">24</span> Vi do elmontru al ili antaŭ la eklezioj la pruvon de via amo kaj de nia fanfaronado pro vi.</p>

 </div>

 <div class="chapitro"> <h4>9</h4> <p id="az1156"><span class="m">1</span> Ĉar pri la servado al la sanktuloj estas por mi superflue skribi al vi; <span class="m">2</span> ĉar mi scias vian volontecon, pri kiu mi fanfaronas pro vi al la Makedonoj, ke la Aĥaja lando jam antaŭ unu jaro pretiĝis; kaj via fervoro instigis la plimulton el ili. <span class="m">3</span> Sed mi sendis la fratojn, por ke nia fanfaronado pro vi ne fariĝu vanta rilate al ĉi tio, sed, kiel mi diris, por ke vi estu pretaj, <span class="m">4</span> por ke, se venus kune kun mi iuj el Makedonujo kaj trovus vin ne pretaj, ni (por ne diri, vi) ne hontu pro ĉi tiu fido. <span class="m">5</span> Mi do opiniis necesa, peti la fratojn, ke ili antaŭe iru al vi, kaj antaŭe pretigu vian de longe promesitan helpmonon, por ke tio estu preta, kiel volonte donita, kaj ne kiel eldevigita.</p>

 <p id="az1157"><span class="m">6</span> Sed jen: Tiu, kiu semas ŝpare, ankaŭ rikoltos ŝpare; kaj tiu, kiu semas malavare, ankaŭ rikoltos malavare. <span class="m">7</span> Ĉiu faru laŭ tio, kion li intencas en la koro, ne domaĝante, nek pro neceseco; ĉar Dio amas donacanton ĝojan. <span class="m">8</span> Kaj Dio povas abundigi ĉe vi ĉian gracon, por ke vi, havante ĉiam en ĉio ĉian sufiĉecon, abunde rilatu al ĉia bona faro; <span class="m">9</span> kiel estas skribite:</p>

 <p id="az1158">Li ŝutis kaj donis al la malriĉuloj;<br> Lia justeco restas eterne.</p>

 <p id="az1160"><span class="m">10</span> Kaj Tiu, kiu donas semon al la semanto kaj panon por nutraĵo, donos kaj multobligos vian semotan semon, kaj plimultigos la fruktojn de via justeco; <span class="m">11</span> dum vi pliriĉiĝos en ĉio al ĉia malavareco, kiu efikas per ni dankdonadon al Dio. <span class="m">12</span> Ĉar la administrado de ĉi tiu servado ne nur kompletigas la mezuron de la bezonoj de la sanktuloj, sed ankaŭ abundas per multaj dankoj al Dio; <span class="m">13</span> ĉar provinte vin per ĉi tiu administrado, ili gloras Dion pro la obeo de via konfeso al la evangelio de Kristo, kaj pro la malavareco de via donaco al ili kaj al ĉiuj; <span class="m">14</span> dum ili mem ankaŭ, per petado por vi, tre sopiras al vi pro la grandega graco de Dio en vi. <span class="m">15</span> Danko estu al Dio pro Lia neesprimebla donaco.</p>

 </div>

 <div class="chapitro"> <h4>10</h4> <p id="az1161"><span class="m">1</span> Mi mem, Paŭlo, petegas vin pro la mildeco kaj dolĉanimeco de Kristo, mi, kiu en via ĉeesto estas humila inter vi, sed, forestante, tre kuraĝas rilate al vi: <span class="m">2</span> mi mem petegas vin, ke ĉeestante, mi ne kuraĝu per la insisteco, per kiu mi bontrovas kuraĝi kontraŭ iuj, kiuj rigardas nin kiel laŭkarne iradantajn. <span class="m">3</span> Ĉar kvankam ni iradas en karno, tamen ni ne militadas laŭ karno <span class="m">4</span> (ĉar la iloj de nia militado estas ne laŭkarnaj, sed potencaj antaŭ Dio por la deĵetado de fortikaĵoj); <span class="m">5</span> deĵetante diskutojn, kaj ĉian altaĵon levatan kontraŭ la scio konforma al Dio, kaj ekkaptante ĉiun penson al la obeo al Kristo, <span class="m">6</span> kaj starante pretaj puni ĉian malobeon, tuj kiam via obeo plenumiĝos. <span class="m">7</span> Vi rigardas la aferojn antaŭ via vizaĝo. Se iu fidas en si mem, ke li apartenas al Kristo, li denove pripensu en si mem, ke kiel li apartenas al Kristo, tiel same ankaŭ ni. <span class="m">8</span> Ĉar eĉ se mi fierus iom supermezure pri nia aŭtoritato (kiun donis la Sinjoro, por vin edifi, kaj ne por vin deĵeti), mi ne hontus; <span class="m">9</span> por ke ne ŝajnu, kvazaŭ mi volus timigi vin per miaj leteroj. <span class="m">10</span> Ĉar, oni diras, liaj leteroj estas gravaj kaj fortaj; sed lia korpa aspekto estas malforta, kaj lia parolo malŝatinda. <span class="m">11</span> Tiu homo konsideru, ke kiaj, forestante, ni estas per leteroj, tiaj, ĉeestante, ni estas ankaŭ per agado. <span class="m">12</span> Ĉar ni ne kuraĝas nin interkalkuli aŭ kompari kun iuj el la sin rekomendantaj; ĉar ili estas neprudentaj, mezurante sin laŭ si mem kaj komparante sin al si mem. <span class="m">13</span> Sed ni fieros ne pretermezure, sed laŭ la amplekso de la mezurilo, kiun Dio destinis al ni, por mezuri, por atingi eĉ ĝis vi. <span class="m">14</span> Ĉar ni ne tro etendas nin, kvazaŭ ni ne atingus ĝis vi; ĉar ni jam venis ĝis vi en la evangelio de Kristo, <span class="m">15</span> ne fierante pretermezure, nome en laboroj malpropraj, sed esperante, ke dum kreskos via fido, ni kreskos en vi laŭ nia mezurilo ĝis plua abundo, <span class="m">16</span> por prediki la evangelion ĝis la regionoj preter vi, kaj ne fieri pri malpropra mezurilo rilate al aferoj jam faritaj. <span class="m">17</span> Sed kiu fieras, tiu fieru en la Eternulo. <span class="m">18</span> Ĉar ne tiu, kiu sin mem rekomendas, estas akceptata, sed tiu, kiun rekomendas la Sinjoro.</p>

 </div>

 <div class="chapitro"> <h4>11</h4> <p id="az1162"><span class="m">1</span> Mi volas, ke vi pacience toleru min pro iom da malsaĝeco; sed efektive vi ja pacience min toleras. <span class="m">2</span> Ĉar mi ĵaluzas pri vi per Dia ĵaluzo, ĉar mi fianĉigis vin al unu edzo, por ke mi prezentu vin kiel ĉastan virgulinon al Kristo. <span class="m">3</span> Sed mi timas, ke kiel trompis <span class="nomo" lang="und" title="Ne-Esperanta nomo. Lingvo: nespecifita">Eva</span>n la serpento per sia ruzeco, viaj animoj iel dekliniĝos for de la simpleco kaj la ĉasteco, kiu estas en Kristo. <span class="m">4</span> Ĉar se iu vizitanto predikas alian Kriston, kiun ni ne predikis, aŭ se vi ricevas malsaman spiriton, kiun vi ne ricevis, aŭ malsaman evangelion, kiun vi ne akceptis, facilanime vi lin toleras. <span class="m">5</span> Ĉar mi opinias, ke mi neniel malsuperas la plej eminentajn apostolojn. <span class="m">6</span> Kaj kvankam mi estas neklera laŭ parolo, mi tamen ne tia estas laŭ scio; sed en ĉio ni malkaŝe agis ĉe vi inter ĉiuj. <span class="m">7</span> Aŭ ĉu mi pekis, humiligante min, por ke vi estu altigitaj, en tio, ke mi senpage predikis al vi la evangelion de Dio? <span class="m">8</span> Mi senigis aliajn ekleziojn, ricevante de ili pagon, por servi al vi; <span class="m">9</span> kaj kiam mi ĉeestis ĉe vi kaj havis mankon, mi ne estis ŝarĝo sur iu; ĉar la fratoj, veninte el Makedonujo, plenigis la mezuron de mia bezono; kaj en ĉio mi tenis min ne ŝarĝa rilate vin, kaj ankoraŭ tenos. <span class="m">10</span> Jen estas la vero de Kristo en mi, ke ĉi tiu fanfarono ne estos barita kontraŭ mi en la regionoj Aĥajaj. <span class="m">11</span> Kial? ĉu tial, ke mi vin ne amas? Dio scias. <span class="m">12</span> Sed kiel mi faras, tiel mi ankaŭ faros, por forigi la pretekston al tiuj, kiuj deziras pretekston, por ke, en kio ili fieras, ili troviĝu samaj, kiel ni. <span class="m">13</span> Ĉar tiaj homoj estas falsaj apostoloj, trompemaj laboristoj, sin aliformante kvazaŭ apostolojn de Kristo. <span class="m">14</span> Kaj nenia miro; ĉar Satano mem sin aliformas kvazaŭ anĝelon de lumo. <span class="m">15</span> Estas do nenio granda, se liaj servantoj ankaŭ sin aliformas kvazaŭ servantojn de justeco; ilia finiĝo estos laŭ iliaj faroj.</p>

 <p id="az1163"><span class="m">16</span> Denove mi diras: Neniu opiniu min malsaĝa; sed se vi ja tiel opinias min, tamen min akceptu kiel malsaĝan, por ke mi ankaŭ iom fanfaronu. <span class="m">17</span> Tion, kion mi diras, mi diras ne laŭ la Sinjoro, sed kvazaŭ malsaĝe, en ĉi tiu insistado pri fierado. <span class="m">18</span> Ĉar multaj fanfaronas laŭ la karno, do mi ankaŭ fanfaronos. <span class="m">19</span> Ĉar vi afable toleras malsaĝulojn, estante mem saĝaj. <span class="m">20</span> Ĉar vi toleras homon, se li vin sklavigas, se li vin formanĝas, se li vin kaptas, se li sin altigas, se li batas al vi la vizaĝon. <span class="m">21</span> Mi parolas kvazaŭ per sinmallaŭdo, kvazaŭ ni estus malfortiĝintaj. Tamen pri kio iu kuraĝas, pri tio (mi parolas en malsaĝeco) mi ankaŭ kuraĝas. <span class="m">22</span> Ĉu ili estas Hebreoj? mi ankaŭ. Ĉu ili estas Izraelidoj? mi ankaŭ. Ĉu ili estas el la idaro de <span class="nomo" lang="und" title="Ne-Esperanta nomo. Lingvo: nespecifita">Abraham</span>? mi ankaŭ. <span class="m">23</span> Ĉu ili estas servantoj al Kristo? (mi parolas kiel frenezulo) mi plie; en laboroj pli abunde, en malliberejoj pli abunde, en batoj supermezure, en mortiĝoj ofte. <span class="m">24</span> De la Judoj kvinfoje mi ricevis batojn po kvardek sen unu. <span class="m">25</span> Trifoje mi estas batita per vergoj, unufoje mi estas priĵetita per ŝtonoj, trifoje mi suferis ŝippereon, nokton kaj tagon mi pasis en la profunda maro; <span class="m">26</span> en oftaj vojaĝoj, en danĝeroj de riveroj, danĝeroj de rabistoj, danĝeroj de Judoj, danĝeroj de la nacianoj, danĝeroj en urbo, danĝeroj en dezerto, danĝeroj en la maro, danĝeroj inter falsaj fratoj; <span class="m">27</span> en laboro kaj sufero, en oftaj sendormiĝoj, en malsato kaj soifo, en oftaj fastoj, en malvarmo kaj senvesteco. <span class="m">28</span> Krom tiuj aferoj eksteraj estas tio, kio min premas ĉiutage, nome la zorgado pri ĉiuj eklezioj. <span class="m">29</span> Kiu estas malforta, kaj mi ne estas malforta? kiu estas faligata, kaj mi ne indignas? <span class="m">30</span> Se mi nepre devas fanfaroni, mi fanfaronos pri tio, kio rilatas al mia malforteco. <span class="m">31</span> La Dio kaj Patro de la Sinjoro Jesuo, Tiu, kiu ĉiam estas benata, scias, ke mi ne mensogas. <span class="m">32</span> En Damasko, la urbestro sub la reĝo Aretas starigis gardistaron en la urbo de la Damaskanoj, por min kapti; <span class="m">33</span> kaj tra fenestro oni min delasis laŭflanke de la muro en korbo, kaj mi eliĝis de liaj manoj.</p>

 </div>

 <div class="chapitro"> <h4>12</h4> <p id="az1164"><span class="m">1</span> Mi nepre devas fanfaroni, kvankam tio ne konvenas; sed mi venos al vizioj kaj malkaŝoj de la Sinjoro. <span class="m">2</span> Mi konas viron en Kristo, antaŭ dek kvar jaroj (ĉu en la korpo, mi ne scias, ĉu ekster la korpo, mi ne scias; Dio scias) eklevitan ĝis en la trian ĉielon; <span class="m">3</span> kaj mi scias pri la tiela viro (ĉu en la korpo, aŭ ekster la korpo, mi ne scias; Dio scias), <span class="m">4</span> ke li estis eklevita en Paradizon, kaj aŭdis nedireblajn vortojn, kiujn ne estas permesate al homo paroli. <span class="m">5</span> Pro tia homo mi fieros; sed pro mi mem mi ne fieros, krom rilate al miaj malfortaĵoj. <span class="m">6</span> Ĉar se mi deziros fieri, mi ne estos malsaĝa; ĉar mi diros la veron; sed mi min detenas, por ke neniu min opiniu supera ol tia, kia li vidas min, aŭ aŭdas ĉe mi. <span class="m">7</span> Kaj pro la treega grandeco de la malkaŝoj — por ke mi ne tro altiĝu, estis donita al mi dornego por la karno, sendito de Satano, por min kontuzi, por ke mi ne tro altiĝu. <span class="m">8</span> Pri tio mi petegis trifoje la Sinjoron, ke ĝi foriru de mi. <span class="m">9</span> Kaj li diris al mi: Mia graco sufiĉas por vi, ĉar mia potenco perfektiĝas en malforteco. Plej ĝoje do mi plivole fieros pri miaj malfortaĵoj, por ke la potenco de Kristo kovru min. <span class="m">10</span> Mi do plezuron havas en malfortaĵoj, en atencoj, en bezonegoj, en persekutoj, en suferoj, pro Kristo; ĉar kiam mi estas malforta, tiam mi estas forta.</p>

 <p id="az1165"><span class="m">11</span> Mi malsaĝiĝis: vi min devigis; ĉar mi devus estis laŭdata de vi; ĉar en nenio mi malsuperis la plej eminentajn apostolojn, kvankam mi estas nenio. <span class="m">12</span> Vere la signoj de apostolo estis elfaritaj inter vi en ĉia pacienco, per signoj kaj mirindaĵoj kaj potencaĵoj. <span class="m">13</span> Ĉar en kio vi fariĝis malsuperaj kompare al la aliaj eklezioj, krom en tio, ke mi mem ne ŝarĝiĝis al vi? pardonu al mi ĉi tiun maljustaĵon.</p>

 <p id="az1166"><span class="m">14</span> Jen la trian fojon mi min tenas preta veni al vi; kaj mi ne fariĝos ŝarĝo por vi, ĉar mi celas ne viajn, sed vin; ĉar devus provizi ne la idoj por la gepatroj, sed la gepatroj por la idoj. <span class="m">15</span> Kaj plej ĝoje mi elspezos kaj elspeziĝos por viaj animoj. Se mi vin amas pli abunde, ĉu mi estas des malpli amata? <span class="m">16</span> Tio estu, tamen mi ne estis ŝarĝo por vi; sed estante ruzema, mi vin kaptis per logo. <span class="m">17</span> Ĉu mi superruzis vin per iu el tiuj, kiujn mi sendis al vi? <span class="m">18</span> Mi instigis al Tito, kaj kune kun li mi sendis la fraton. Ĉu Tito vin superruzis? ĉu ni ne iradis laŭ la sama Spirito? ĉu ni ne iradis en la samaj piedosignoj?</p>

 <p id="az1167"><span class="m">19</span> Vi ankoraŭ nun ĉiam pensas, ke ni nin senkulpigas antaŭ vi. Antaŭ Dio, ni parolas en Kristo. Sed ĉio, amataj miaj, estas por via edifo. <span class="m">20</span> Ĉar mi timas, ke veninte, mi iel ne trovos vin tiaj, kiajn mi volas; kaj ke mi mem estos trovata tia, kian vi ne volas; ke iel estos malpaco, ĵaluzo, koleroj, partioj, kalumnioj, murmurado, ŝveliĝoj, tumultoj; <span class="m">21</span> ke kiam mi revenos, mia Dio min humiligos antaŭ vi, kaj mi malĝojos pro multaj, kiuj jam antaŭe pekis kaj ne pentis pri la malpureco kaj adulto kaj volupto, kiujn ili faris.</p>

 </div>

 <div class="chapitro"> <h4>13</h4> <p id="az1168"><span class="m">1</span> Jen la trian fojon mi venas al vi. Laŭ la diro de du atestantoj aŭ tri ĉiu vorto estu konfirmita. <span class="m">2</span> Mi antaŭdiris, kaj mi nun antaŭdiras, kiel ĉeestante la duan fojon, tiel nun forestante, al la jam pekintaj kaj al ĉiuj ceteraj, ke se mi revenos, mi ne indulgos; <span class="m">3</span> ĉar vi serĉas pruvon de tio, ke parolas en mi Kristo, kiu rilate al vi ne estas malforta, sed energias en vi; <span class="m">4</span> ĉar li estis krucumita pro malforto, tamen li vivas per la potenco de Dio. Ĉar ni ankaŭ estas malfortaj kune kun li, sed ni vivos kune kun li per la potenco de Dio rilate al vi. <span class="m">5</span> Provu vin mem, ĉu vi estas en la fido; ekzamenu vin mem. Aŭ ĉu vi ne scias pri vi mem, ke Jesuo Kristo estas en vi? se ja vi ne estas malaprobindaj. <span class="m">6</span> Sed mi esperas, ke vi sciiĝos, ke ni ne estas malaprobindaj. <span class="m">7</span> Ni preĝas al Dio, ke vi faru nenian malbonon; ne por tio, ke ni montriĝu aprobataj, sed por ke vi faradu tion, kio estas honorinda, eĉ kvankam ni estus malaprobindaj. <span class="m">8</span> Ĉar ni ne povas fari ion kontraŭ la vero, sed nur por la vero. <span class="m">9</span> Ĉar ni ĝojas, kiam ni estas malfortaj kaj vi estas fortaj; ankaŭ ni preĝas por via perfektiĝo. <span class="m">10</span> Pro tio mi skribas ĉi tion, forestante, por ke, ĉeestante, mi ne agu severe laŭ la aŭtoritato, kiun la Sinjoro donis al mi por edifado kaj ne por deĵetado.</p>

 <p id="az1169"><span class="m">11</span> Fine, fratoj, adiaŭ. Perfektiĝu, konsoliĝu, estu unuanimaj, vivu pace; kaj la Dio de amo kaj paco estos ĉe vi. <span class="m">12</span> Salutu unu la alian per sankta kiso.</p>

 <p id="az1170"><span class="m">13</span> Ĉiuj sanktuloj vin salutas.</p>

 <p id="az1171"><span class="m">14</span> La graco de la Sinjoro Jesuo Kristo kaj la amo de Dio kaj la kuneco de la Sankta Spirito estu kun vi ĉiuj.</p>

 </div>

 </div>

 <div class="libro" id="ntlibro9"> <h3 id="az1172">LA EPISTOLO DE LA APOSTOLO PAŬLO AL LA <em>GALATOJ</em> </h3> <div class="chapitro"> <h4>1</h4> <p id="az1173"><span class="m">1</span> Paŭlo, apostolo (ne de homoj, nek per homo, sed per Jesuo Kristo, kaj Dio, la Patro, kiu levis lin el la mortintoj), <span class="m">2</span> kaj ĉiuj fratoj, kiuj estas kun mi, al la eklezioj de Galatujo: <span class="m">3</span> Graco al vi kaj paco de Dio, la Patro, kaj de nia Sinjoro Jesuo Kristo, <span class="m">4</span> kiu sin donis pro niaj pekoj, por liberigi nin el la nuna malbona mondo, laŭ la volo de nia Dio kaj Patro; <span class="m">5</span> al kiu estu la gloro por ĉiam kaj eterne. Amen.</p>

 <p id="az1174"><span class="m">6</span> Mi miras, ke tiel rapide vi foriĝas for de Tiu, kiu vokis vin en la gracon de Kristo, al malsama evangelio; <span class="m">7</span> kiu ja ne estas alia, sed troviĝas iuj, kiuj vin maltrankviligas kaj deziras renversi la evangelion de Kristo. <span class="m">8</span> Tamen se eĉ ni, aŭ anĝelo el la ĉielo, al vi instruus ian evangelion krom tiu, kiun ni jam al vi instruis, tiu estu anatemita. <span class="m">9</span> Kiel ni antaŭe diris, tiel nun mi denove diras: Se iu al vi instruas ian evangelion krom tiu, kiun vi ricevis, tiu estu anatemita. <span class="m">10</span> Ĉar ĉu mi nun influas homojn, aŭ Dion? aŭ ĉu mi celas plaĉi al homoj? se mi ankoraŭ nun plaĉus al homoj, mi ne estus servisto de Kristo.</p>

 <p id="az1175"><span class="m">11</span> Ĉar mi sciigas vin, fratoj, rilate al la evangelio predikita de mi, ke ĝi ne estas laŭ homo. <span class="m">12</span> Ĉar mi ne ricevis ĝin de homo, kaj ĝi ne estas instruita al mi krom per malkaŝo de Jesuo Kristo. <span class="m">13</span> Ĉar vi iam aŭdis pri mia estinta vivmaniero en Judismo, ke mi forte persekutis la eklezion de Dio kaj ĝin atakis; <span class="m">14</span> kaj mi plimulte progresis en Judismo, ol multaj miaj samaĝuloj en mia nacio, estante multe pli fervoranima pri la tradicioj de miaj prapatroj. <span class="m">15</span> Sed kiam bonvole plaĉis al Dio, kiu el la ventro de mia patrino apartigis min kaj per Sia graco min vokis, <span class="m">16</span> por malkaŝi en mi Sian Filon, por ke mi prediku lin inter la nacianoj: mi ne konsiliĝis kun karno kaj sango, <span class="m">17</span> kaj mi ne supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, al la antaŭ mi apostoloj, sed mi tuj foriris en Arabujon, kaj poste mi revenis al Damasko.</p>

 <p id="az1176"><span class="m">18</span> Tiam, post tri jaroj, mi supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, por viziti Kefason, kaj mi restis kun li dek kvin tagojn. <span class="m">19</span> Sed neniun alian el la apostoloj mi vidis, krom Jakobo, la frato de la Sinjoro. <span class="m">20</span> Pri tio, kion mi skribas al vi, jen, antaŭ Dio, mi ne mensogas. <span class="m">21</span> Poste mi venis en la regionojn de Sirio kaj Kilikio. <span class="m">22</span> Kaj mi ankoraŭ estis vizaĝe nekonata de la eklezioj de Judujo, kiuj estis en Kristo; <span class="m">23</span> sed ili nur aŭdis la jenon: Kiu nin iam persekutis, tiu nun predikas la fidon, kiun iam li atakis; <span class="m">24</span> kaj ili gloris Dion en mi.</p>

 </div>

 <div class="chapitro"> <h4>2</h4> <p id="az1177"><span class="m">1</span> Tiam, post intertempo de dek kvar jaroj, mi denove supreniris al <span class="nomo" lang="und" title="Ne-Esperanta nomo. Lingvo: nespecifita">Jerusalem</span> kun <span class="nomo" lang="und" title="Ne-Esperanta nomo. Lingvo: nespecifita">Barnabas</span>, kunkondukante ankaŭ Titon. <span class="m">2</span> Kaj mi supreniris laŭ Dia malkaŝo; kaj mi prezentis al ili la evangelion, kiun mi predikas inter la nacianoj, sed aparte al la eminentuloj, por ke mi ne estu vane kuranta, aŭ kurinta. <span class="m">3</span> Sed eĉ Titon, kiu estis kun mi, estante Greko, oni ne devigis cirkumcidiĝi; <span class="m">4</span> sed tio estis pro la kaŝe enportitaj fratoj, kiuj ruze envenis, por spioni nian liberecon en Kristo Jesuo, por ke ili nin sklavigu; <span class="m">5</span> al kiuj ni ne submetiĝis cedeme, eĉ por unu horo; por ke la vero de la evangelio restadu kun vi. <span class="m">6</span> Sed el tiuj, kiuj ŝajne iom valoris (kiaj ajn ili estis, tio por mi ne estas grava: ĉe Dio ne estas personfavorado) — tiuj valoruloj nenion aldonis al mi; <span class="m">7</span> sed kontraŭe, kiam ili vidis, ke je la evangelio de la necirkumcido mi estas komisiita tiel same, kiel Petro je la evangelio de la cirkumcido <span class="m">8</span> (ĉar Tiu, kiu forte energiis en Petro por la apostoleco de la cirkumcido, ankaŭ energiis en mi por la nacianoj), <span class="m">9</span> Jakobo kaj <span class="nomo" lang="und" title="Ne-Esperanta nomo. Lingvo: nespecifita">Kefas</span> kaj Johano, kiuj ŝajne estis kolonoj, rimarkinte la gracon donitan al mi, donis al mi kaj al <span class="nomo" lang="und" title="Ne-Esperanta nomo. Lingvo: nespecifita">Barnabas</span> la dekstrajn manojn de kunuleco, por ke ni iru al la nacianoj, kaj ili al la cirkumcidularo; <span class="m">10</span> kondiĉe nur, ke ni memoru la malriĉulojn, kion ja mi klopodis jam fari.</p>

 <p id="az1178"><span class="m">11</span> Sed kiam venis <span class="nomo" lang="und" title="Ne-Esperanta nomo. Lingvo: nespecifita">Kefas</span> al <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, mi lin rezistis vizaĝon kontraŭ vizaĝo, ĉar li estis mallaŭdinda. <span class="m">12</span> Ĉar antaŭ ol iuj alvenis de Jakobo, li kunmanĝis kun la nacianoj; sed kiam ili alvenis, li sin fortiris kaj apartigis, timante tiujn, kiuj estis el la cirkumcido. <span class="m">13</span> Kaj la aliaj Judoj kune hipokritis, tiel ke eĉ <span class="nomo" lang="und" title="Ne-Esperanta nomo. Lingvo: nespecifita">Barnabas</span> mem fortiriĝis per ilia hipokriteco. <span class="m">14</span> Kaj kiam mi vidis, ke ili ne prave kondutas laŭ la vero de la evangelio, mi diris al <span class="nomo" lang="und" title="Ne-Esperanta nomo. Lingvo: nespecifita">Kefas</span> antaŭ ĉiuj: Se vi, estante Judo, naciane vivas, kaj ne kiel Judoj, kial vi devigas la nacianojn agi laŭ Judismo? <span class="m">15</span> Ni, nature Judoj, kaj ne pekuloj el la nacianoj, <span class="m">16</span> sciante, ke praviĝas homo ne per faroj de la leĝo, sed nur per fido al Jesuo Kristo, ni mem en Kristo Jesuo kredis, por ke ni praviĝu per fido al Kristo, kaj ne per faroj de la leĝo; tial, ke per faroj de la leĝo neniu karno praviĝos. <span class="m">17</span> Sed se, dezirante praviĝi en Kristo, ni mem montriĝis pekuloj, ĉu Kristo estas servanto de peko? Nepre ne! <span class="m">18</span> Ĉar se mi rekonstruas tion, kion mi detruis, mi montras min pekulo. <span class="m">19</span> Ĉar per la leĝo mi al la leĝo mortis, por ke mi al Dio vivu. <span class="m">20</span> Kun Kristo mi krucumiĝis, tamen mi vivas; jam ne mi mem, sed Kristo vivas en mi; kaj tiun vivon, kiun mi vivas en karno, mi vivas en fido al la Filo de Dio, kiu min amis kaj sin donis pro mi. <span class="m">21</span> Mi ne vanigas la gracon de Dio; ĉar se per la leĝo venas justeco, Kristo ja vane mortis.</p>

 </div>

 <div class="chapitro"> <h4>3</h4> <p id="az1179"><span class="m">1</span> Ho malsaĝaj Galatoj, kiu vin ensorĉis? vin, antaŭ kies okuloj Kristo Jesuo estis publike prezentita krucumita. <span class="m">2</span> Nur la jenon mi deziras sciiĝi de vi: Ĉu per faroj de la leĝo vi ricevis la Spiriton, aŭ per la aŭdado de fido? <span class="m">3</span> Ĉu vi tiel malsaĝaj estas? komencinte en Spirito, ĉu vi en karno nun perfektiĝas? <span class="m">4</span> Ĉu vi vane tiom suferis? se ja tio estas vana. <span class="m">5</span> Ĉu do Tiu, kiu donas al vi la Spiriton kaj faras ĉe vi miraklojn, tion faras per faroj de la leĝo, aŭ per la aŭdado de fido? <span class="m">6</span> Tiel same, kiel <span class="nomo" lang="und" title="Ne-Esperanta nomo. Lingvo: nespecifita">Abraham</span> kredis al Dio, kaj tio estis kalkulita al li kiel virto. <span class="m">7</span> Sciu do, ke tiuj, kiuj rilatas al fido, estas filoj de <span class="nomo" lang="und" title="Ne-Esperanta nomo. Lingvo: nespecifita">Abraham</span>. <span class="m">8</span> Antaŭvidante do, ke per fido Dio pravigos la nacianojn, la Skribo antaŭpredikis la evangelion al <span class="nomo" lang="und" title="Ne-Esperanta nomo. Lingvo: nespecifita">Abraham</span>, dirante: Beniĝos per vi ĉiuj gentoj. <span class="m">9</span> Tial do tiuj, kiuj rilatas al fido, beniĝas kun la fidela <span class="nomo" lang="und" title="Ne-Esperanta nomo. Lingvo: nespecifita">Abraham</span>. <span class="m">10</span> Ĉar ĉiuj, kiuj rilatas al faroj de la leĝo, estas sub malbeno; ĉar estas skribite: Malbenita estas ĉiu, kiu ne persistos en ĉio, kio estas skribita en la libro de la leĝo, por plenumi ĝin. <span class="m">11</span> Sed ke neniu praviĝas antaŭ Dio per la leĝo, estas evidente; ĉar: La virtulo vivos per fido; <span class="m">12</span> kaj la leĝo ne rilatas al fido; sed: Kiu plenumas ilin, tiu vivos en ili. <span class="m">13</span> Kristo elaĉetis nin el la malbeno de la leĝo, fariĝinte malbeno pro ni; ĉar estas skribite: Malbenita estas ĉiu, kiu pendas sur lignaĵo; <span class="m">14</span> por ke venu sur la nacianojn la beno de <span class="nomo" lang="und" title="Ne-Esperanta nomo. Lingvo: nespecifita">Abraham</span> en Kristo Jesuo; por ke per fido ni ricevu la promeson de la Spirito.</p>

 <p id="az1180"><span class="m">15</span> Fratoj, mi parolas laŭ homo: Konfirmitan interligon, eĉ nur homan, neniu nuligas nek prialdonas. <span class="m">16</span> Sed al <span class="nomo" lang="und" title="Ne-Esperanta nomo. Lingvo: nespecifita">Abraham</span> kaj al lia semo la promesoj estis parolitaj. Li ne diras: Kaj al semoj, kvazaŭ pri multaj; sed kvazaŭ unu: Kaj al via semo, kiu estas Kristo. <span class="m">17</span> Sed jen kion mi diras: Interligon, antaŭe konfirmitan de Dio, la leĝo, kiu venis kvarcent tridek jarojn poste, ne nuligas, tiel ke ĝi malefektivigus la promeson. <span class="m">18</span> Ĉar se la heredaĵo estas de la leĝo, ĝi jam ne estas de promeso; sed Dio ĝin donis al <span class="nomo" lang="und" title="Ne-Esperanta nomo. Lingvo: nespecifita">Abraham</span> per promeso. <span class="m">19</span> Kio do estas la leĝo? Ĝi estis aldonita kaŭze de eraroj, ĝis venos la idaro, al kiu la promeso estas donita; ordigite per anĝeloj en la mano de interulo. <span class="m">20</span> Interulo ne estas de unu, sed Dio estas unu. <span class="m">21</span> Ĉu do la leĝo kontraŭstaras al la promesoj de Dio? Nepre ne! ĉar se estus donita leĝo, kiu povus vivigi, efektive justeco estus per la leĝo. <span class="m">22</span> Tamen la Skribo kune enŝlosis ĉion sub peko, por ke la promeso per fido al Kristo Jesuo estu donata al ĉiuj, kiuj fidas.</p>

 <p id="az1181"><span class="m">23</span> Sed antaŭ ol fido venis, ni estis gardataj sub la leĝo, enŝlositaj por la fido malkaŝota. <span class="m">24</span> Tial la leĝo fariĝis nia pedagogo, kondukanta al Kristo, por ke ni praviĝu per fido. <span class="m">25</span> Sed nun, post kiam la fido alvenis, ni jam ne estas sub pedagogo. <span class="m">26</span> Ĉar vi ĉiuj per la fido estas filoj de Dio en Kristo Jesuo. <span class="m">27</span> Ĉar ĉiuj el vi, kiuj al Kristo baptiĝis, surmetis al si Kriston. <span class="m">28</span> Ne estas ja Judo nek Greko, ne estas sklavo nek liberulo, ne estas ja vira kaj virina; ĉar vi ĉiuj estas unu en Kristo Jesuo. <span class="m">29</span> Se do vi apartenas al Kristo, vere vi estas la idaro de <span class="nomo" lang="und" title="Ne-Esperanta nomo. Lingvo: nespecifita">Abraham</span>, kaj heredantoj laŭ la promeso.</p>

 </div>

 <div class="chapitro"> <h4>4</h4> <p id="az1182"><span class="m">1</span> Kaj mi sciigas vin, ke tiel longe, kiel la heredanto estas infano, li neniel malsimilas sklavon, kvankam li estas estro de ĉio; <span class="m">2</span> sed li estas sub guvernantoj kaj administrantoj, ĝis la templimo difinita de la patro. <span class="m">3</span> Tiel ankaŭ ni, dum ni estis infanoj, estis en sklaveco sub la elementoj de la mondo; <span class="m">4</span> sed kiam venis la pleneco de la tempo, Dio elsendis Sian Filon, el virino naskitan, sub leĝo naskitan, <span class="m">5</span> por reaĉeti tiujn, kiuj estas sub la leĝo, por ke ni ricevu la filadopton. <span class="m">6</span> Kaj ĉar vi estas filoj, Dio elsendis la Spiriton de Sia Filo en niajn korojn, kriantan, <span class="fremda" lang="und" title="Ne-Esperanta teksto. Lingvo: nespecifita">Aba</span>, Patro! <span class="m">7</span> Tiel ke ĉiu el vi estas jam ne sklavo, sed filo; kaj se filo, ankaŭ heredanto per Dio.</p>

 <p id="az1183"><span class="m">8</span> Tamen, tiam ne konante Dion, vi estis en sklaveco al tiuj, kiuj nature ne estas dioj; <span class="m">9</span> sed jam nun konante Dion, aŭ pli ĝuste, de Dio konate, kial vi returniĝas al la malfortaj kaj mizeraj elementoj, al kiuj vi deziras denove sklaviĝi? <span class="m">10</span> Vi observas tagojn kaj monatojn kaj tempojn kaj jarojn. <span class="m">11</span> Mi timas pri vi, ke eble mi vane laboris ĉe vi.</p>

 <p id="az1184"><span class="m">12</span> Mi petegas vin, fratoj, estu kiel mi, ĉar mi ankaŭ estas kiel vi. Vi neniel al mi malbonfaris; <span class="m">13</span> sed vi scias, ke pro malforteco de la karno mi la unuan fojon predikis al vi la evangelion; <span class="m">14</span> kaj vian elprovon en mia karno vi ne malestimis nek abomenis, sed kvazaŭ anĝelon de Dio vi akceptis min, kvazaŭ Kriston Jesuon. <span class="m">15</span> Kie do estas via singratulado? mi atestas al vi, ke se estus eble, vi estus elŝirintaj viajn okulojn kaj donintaj ilin al mi. <span class="m">16</span> Ĉu mi do per verdirado fariĝis al vi malamiko? <span class="m">17</span> Ili fervore serĉas vin, ne bone; ili eĉ volas elŝlosi vin, por ke vi serĉu ilin. <span class="m">18</span> Sed estas bone esti fervore serĉata ĉiam en bona afero, kaj ne nur tiam, kiam mi estas ĉe vi. <span class="m">19</span> Miaj infanetoj, pro kiuj mi denove suferas naskodoloron, ĝis Kristo formiĝos en vi, <span class="m">20</span> mi tute deziris esti ĉe vi nun, kaj ŝanĝi mian voĉon; ĉar vere mi dubas pri vi.</p>

 <p id="az1185"><span class="m">21</span> Diru al mi, vi, kiuj volas esti sub la leĝo, ĉu vi ne aŭskultas la leĝon? <span class="m">22</span> Ĉar estas skribite, ke <span class="nomo" lang="und" title="Ne-Esperanta nomo. Lingvo: nespecifita">Abraham</span> havis du filojn, unu el la sklavino kaj unu el la liberulino. <span class="m">23</span> Tamen tiu el la sklavino naskiĝis laŭ la karno, sed ĉi tiu el la liberulino naskiĝis per promeso. <span class="m">24</span> Ĉi tio enhavas alegorion; ĉar la du virinoj estas du interligoj, unu el la monto <span class="nomo" lang="und" title="Ne-Esperanta nomo. Lingvo: nespecifita">Sinaj</span>, por sklaveco naskante, kiu estas <span class="nomo" lang="und" title="Ne-Esperanta nomo. Lingvo: nespecifita">Hagar</span>. <span class="m">25</span> Ĉar tiu <span class="nomo" lang="und" title="Ne-Esperanta nomo. Lingvo: nespecifita">Hagar</span> estas la monto <span class="nomo" lang="und" title="Ne-Esperanta nomo. Lingvo: nespecifita">Sinaj</span> en Arabujo, kaj prezentas la nunan Jerusalemon, ĉar ŝi estas sklavigita kune kun siaj infanoj. <span class="m">26</span> Sed la supera <span class="nomo" lang="und" title="Ne-Esperanta nomo. Lingvo: nespecifita">Jerusalem</span> estas libera, kiu estas patrino nia. <span class="m">27</span> Estas ja skribite:</p>

 <p id="az1186">Ĝoju, ho senfruktulino, kiu ne naskis,<br> Sonigu kanton kaj ĝojkriu, ho vi, kiu ne suferas naskodoloron;<br> Ĉar la forlasitino havos pli da infanoj, ol la havanta edzon.</p>

 <p id="az1189"><span class="m">28</span> Sed ni, fratoj, estas filoj de promeso tiel same, kiel <span class="nomo" lang="und" title="Ne-Esperanta nomo. Lingvo: nespecifita">Isaak</span>. <span class="m">29</span> Sed kiel tiam la laŭ karno naskita persekutis la laŭspiritulon, tiel estas ankaŭ nuntempe. <span class="m">30</span> Sed kion diras la Skribo? Forpelu la sklavinon kaj ŝian filon; ĉar la filo de la sklavino ne heredos kun la filo de la liberulino. <span class="m">31</span> Tial, fratoj, ni estas filoj ne de sklavino, sed de la liberulino.</p>

 </div>

 <div class="chapitro"> <h4>5</h4> <p id="az1190"><span class="m">1</span> Por libereco Kristo nin liberigis; tial staru fortike, kaj ne reimplikiĝu en jugon de sklaveco.</p>

 <p id="az1191"><span class="m">2</span> Jen mi, Paŭlo, diras al vi, ke, se vi cirkumcidiĝos, Kristo al vi tute ne utilos. <span class="m">3</span> Mi denove atestas al ĉiu homo cirkumcidata, ke li estas ŝuldanto, por plenumi la tutan leĝon. <span class="m">4</span> Vi, kiuj volas vin pravigi per la leĝo, apartiĝis for de Kristo; vi forfalis de graco. <span class="m">5</span> Ĉar ni en la Spirito atendas la esperon de justeco per la fido. <span class="m">6</span> Ĉar en Kristo Jesuo nek cirkumcido nek necirkumcido valoras ion, sed nur fido, energianta per amo. <span class="m">7</span> Vi bone kuradis; kiu vin malhelpis, ke vi ne obeu la veron? <span class="m">8</span> Ĉi tiu influo ne venas de tiu, kiu vin vokas. <span class="m">9</span> Malmulto da fermentaĵo fermentigas la tutan mason. <span class="m">10</span> Mi fidas pri vi en la Sinjoro, ke vi ne alie sentados; sed tiu, kiu malkvietigas vin, elportos sian propran juĝon, kiu ajn li estas. <span class="m">11</span> Sed mi, fratoj, se mi ankoraŭ predikas cirkumcidon, kial mi estas ankoraŭ persekutata? tiuokaze la falpuŝilo de la kruco estas formovita. <span class="m">12</span> Mi volus, ke tiuj, kiuj vin maltrankviligas, sin fortranĉu.</p>

 <p id="az1192"><span class="m">13</span> Ĉar vi, fratoj, estas vokitaj al libereco; tamen ne uzu vian liberecon kiel pretekston por la karno, sed per amo servu unu la alian. <span class="m">14</span> Ĉar la tuta leĝo estas plenumata en unu diro, jene: Amu vian proksimulon kiel vin mem. <span class="m">15</span> Sed se vi mordas kaj manĝegas unu la alian, gardu vin, ke vi ne estu detruitaj unu de la alia.</p>

 <p id="az1193"><span class="m">16</span> Sed mi diras: Iradu laŭ la Spirito, kaj la deziregon de la karno vi ne plenumos. <span class="m">17</span> Ĉar la karno deziregas kontraŭ la Spirito, kaj la Spirito kontraŭ la karno; ĉar ĉi ĉiuj interbatalas reciproke, por ke vi ne faru tion, kion vi volas. <span class="m">18</span> Sed se vi estas kondukataj de la Sinjoro, vi jam ne estas sub la leĝo. <span class="m">19</span> Evidentaj estas la faroj de la karno, kiuj estas malĉasteco, malpureco, voluptemo, <span class="m">20</span> idolkulto, sorĉado, malamikeco, malpaco, ĵaluzoj, koleregoj, partiemeco, skismoj, herezoj, <span class="m">21</span> envioj, ebrieco, diboĉado, kaj aliaj similaj; pri kiuj mi avertas vin, kiel mi jam antaŭe admonis vin, ke tiuj, kiuj tion faradas, ne heredos la regnon de Dio. <span class="m">22</span> Sed la frukto de la Spirito estas amo, ĝojo, paco, pacienco, komplezo, bonkoreco, fideleco, <span class="m">23</span> mildeco, sinregado; kontraŭ tiaj ne ekzistas leĝo. <span class="m">24</span> Kaj tiuj, kiuj apartenas al Kristo Jesuo, jam krucumis la karnon kun ĝiaj pasioj kaj voluptoj.</p>

 <p id="az1194"><span class="m">25</span> Se ni vivas per la Spirito, en la Spirito ni ankaŭ iradu. <span class="m">26</span> Ni ne fariĝu fanfaronemaj, incitante kaj enviante unu la alian.</p>

 </div>

 <div class="chapitro"> <h4>6</h4> <p id="az1195"><span class="m">1</span> Fratoj, eĉ se homo estos trovita en ia kulpo, vi, kiuj estas spiritaj, restarigu tiun per spirito de mildeco; rigardante vin, ĉiu sin mem, por ke vi ne estu tentataj. <span class="m">2</span> Reciproke subtenadu viajn ŝarĝojn, kaj tiamaniere plenumu la leĝon de Kristo. <span class="m">3</span> Ĉar, se iu, estante nenio, sin estimas, kvazaŭ li estas io, li sin trompas. <span class="m">4</span> Sed ĉiu kontrolu sian propran faradon, kaj tiam li havos singratuladon pri si mem, kaj ne pri sia proksimulo. <span class="m">5</span> Ĉar ĉiu devas subteni sian propran portaĵon.</p>

 <p id="az1196"><span class="m">6</span> Tiu, kiu estas instruata en la parolo de Dio, partoprenu kun tiu, kiu lin instruas, en ĉiuj bonaĵoj. <span class="m">7</span> Ne trompiĝu; Dio ne estas mokata; ĉar ĉion, kion oni semas, tion ankaŭ li rikoltos. <span class="m">8</span> Ĉar kiu semas por sia karno, el la karno tiu rikoltos putradon; sed kiu semas por la Spirito, el la Spirito tiu rikoltos eternan vivon. <span class="m">9</span> Kaj ni ne laciĝu en bonfarado; ĉar ĝustatempe ni rikoltos, se ni ne senfortiĝos. <span class="m">10</span> Tial laŭ nia oportuna tempo ni bonfaradu al ĉiuj, precipe al tiuj, kiuj apartenas al la familio de la fido.</p>

 <p id="az1197"><span class="m">11</span> Vidu, per kiaj grandaj literoj mi skribis al vi propramane. <span class="m">12</span> Kiuj deziras sin paradi per la karno, tiuj devigas vin cirkumcidiĝi; sole por ke ili ne estu persekutataj pro la kruco de Kristo. <span class="m">13</span> Ĉar eĉ tiuj mem, kiuj cirkumcidiĝas, ne observas la leĝon; sed ili deziras, ke vi cirkumcidiĝu, por ke ili fanfaronu pri via karno. <span class="m">14</span> Sed por mi ne estu fanfarono krom pri la kruco de nia Sinjoro Jesuo Kristo, per kiu la mondo estas krucumita al mi, kaj mi al la mondo. <span class="m">15</span> Ĉar nek cirkumcido nek necirkumcido estas io, sed nova kreitaĵo. <span class="m">16</span> Kaj kiuj irados laŭ tiu regulo, paco kaj kompato estu sur ili ĉiuj, kaj sur la <span class="nomo" lang="und" title="Ne-Esperanta nomo. Lingvo: nespecifita">Izrael</span> de Dio.</p>

 <p id="az1198"><span class="m">17</span> De nun neniu min ĝenu, ĉar mi portas en mia korpo la signojn de Jesuo.</p>

 <p id="az1199"><span class="m">18</span> La graco de nia Sinjoro Jesuo Kristo estu kun via spirito, fratoj. Amen.</p>

 </div>

 </div>

 <div class="libro" id="ntlibro10"> <h3 id="az1200">LA EPISTOLO DE LA APOSTOLO PAŬLO AL LA <em>EFESANOJ</em> </h3> <div class="chapitro"> <h4>1</h4> <p id="az1201"><span class="m">1</span> Paŭlo, apostolo de Jesuo Kristo per la volo de Dio, al la sanktuloj, kiuj estas en Efeso, kaj al la fideluloj en Kristo Jesuo: <span class="m">2</span> Graco estu al vi kaj paco de Dio, nia Patro, kaj de la Sinjoro Jesuo Kristo.</p>

 <p id="az1202"><span class="m">3</span> Benata estu la Dio kaj Patro de nia Sinjoro Jesuo Kristo, kiu benis nin per ĉia beno spirita en la ĉielejoj en Kristo; <span class="m">4</span> kiel Li elektis nin en li antaŭ la fondo de la mondo, por ke ni estu sanktaj kaj senmakulaj antaŭ Li en amo; <span class="m">5</span> antaŭdestininte nin por filadopto per Jesuo Kristo al Si mem, laŭ la aprobo de Sia volo, <span class="m">6</span> al la laŭdo de la gloro de Lia graco, per kiu Li favoris nin en la Amata; <span class="m">7</span> en kiu ni havas la elaĉeton per lia sango, la pardonon de niaj pekoj, laŭ la riĉo de lia graco, <span class="m">8</span> kiun li abundigis al ni en ĉia saĝeco kaj prudento, <span class="m">9</span> sciiginte al ni la misteron de Lia volo, laŭ Lia bonvolo, kiun Li antaŭdecidis en li, <span class="m">10</span> por dispono en la pleneco de la tempo, por sumigi en Kristo ĉion, kio estas en la ĉieloj kaj sur la tero; <span class="m">11</span> en li, en kiu ni fariĝis heredaĵo, destinite laŭ la antaŭdecido de Tiu, kiu ĉion faras laŭ la intenco de Sia volo; <span class="m">12</span> por ke ni estu por la laŭdo de Lia gloro, ni, kiuj antaŭe esperis en Kristo; <span class="m">13</span> en kiu vi ankaŭ esperas, aŭdinte la vorton de la vero, la evangelion de via savo; al kiu ankaŭ kredinte, vi estas sigelitaj per la Sankta Spirito de promeso, <span class="m">14</span> kiu estas antaŭgarantiaĵo de nia heredaĵo, por la elaĉeto de la posedaĵo, por laŭdo de Lia gloro.</p>

 <p id="az1203"><span class="m">15</span> Pro tio mi ankaŭ, aŭdinte pri via fido al la Sinjoro Jesuo, kaj via amo al ĉiuj sanktuloj, <span class="m">16</span> ne ĉesas danki pro vi, vin nomante en miaj preĝoj; <span class="m">17</span> por ke la Dio de nia Sinjoro Jesuo Kristo, la Patro de gloro, donu al vi spiriton de saĝeco kaj malkaŝo en la konado de Li; <span class="m">18</span> dum la okuloj de via koro estas lumigataj, por ke vi sciu, kia estas la espero de Lia voko, kaj kia la riĉeco de la gloro de Lia heredaĵo en la sanktuloj, <span class="m">19</span> kaj kia la supermezura grandeco de Lia potenco al ni, kiuj kredas, laŭ la energio de la efikeco de Lia forto, <span class="m">20</span> kiun Li faris en Kristo, relevante lin el la mortintoj, kaj sidigante lin dekstre de Li en la ĉieloj, <span class="m">21</span> multe super ĉiu reganto kaj aŭtoritato kaj potenco kaj regeco, kaj ĉiu nomo nomata, ne nur en ĉi tiu mondo, sed ankaŭ en la estonta; <span class="m">22</span> kaj ĉion Li metis sub liajn piedojn, kaj donis lin kiel kapon super ĉio por la eklezio, <span class="m">23</span> kiu estas lia korpo, la pleneco de Tiu, kiu plenigas ĉion en ĉio.</p>

 </div>

 <div class="chapitro"> <h4>2</h4> <p id="az1204"><span class="m">1</span> Kaj vin li vivigis, kiam vi estis malvivaj per eraroj kaj pekoj, <span class="m">2</span> en kiuj vi iam iradis laŭ la vojo de ĉi tiu mondo, laŭ la estro de la potenco de la aero, de la spirito, kiu nun energias en la filoj de malobeo; <span class="m">3</span> inter kiuj ni ĉiuj iam ankaŭ vivis, plenumante la dezirojn de nia karno, farante la volojn de la karno kaj de la menso, kaj ni estis laŭ naturo infanoj de kolerego, kiel ankaŭ la aliaj. <span class="m">4</span> Sed Dio, estante riĉa en kompateco, pro Sia granda amo, per kiu Li amis nin, <span class="m">5</span> eĉ kiam ni estis malvivaj en niaj eraroj, nin vivigis en Kristo (per graco vi saviĝis), <span class="m">6</span> kaj nin levis, kaj nin kunsidigis en la ĉielejoj en Kristo Jesuo; <span class="m">7</span> por montri en la mondaĝoj estontaj la superabundan riĉecon de Sia graco en korfavoro al ni en Kristo Jesuo: <span class="m">8</span> ĉar per graco vi saviĝis per fido; ne per vi mem: ĝi estas dono de Dio; <span class="m">9</span> ne el faroj, por ke neniu fanfaronu. <span class="m">10</span> Ĉar ni estas Lia faritaĵo, kreitaj en Kristo Jesuo por bonaj faroj, kiujn antaŭaranĝis Dio, por ke ni iradu en ili.</p>

 <p id="az1205"><span class="m">11</span> Kaj pro tio rememoru, ke iam vi, nacianoj laŭ la karno, nomataj la Necirkumcido ĉe la tiel nomata Cirkumcido, mane farita sur la karno — <span class="m">12</span> ke vi estis tiam sen Kristo, fremdigitaj for de la komunumo de <span class="nomo" lang="und" title="Ne-Esperanta nomo. Lingvo: nespecifita">Izrael</span>, kaj eksteruloj de la interligoj de la promeso, esperon ne havantaj kaj sen Dio en la mondo. <span class="m">13</span> Sed nun en Kristo Jesuo vi, iam malproksimaj, proksimiĝis en la sango de Kristo. <span class="m">14</span> Ĉar nia paco estas li, kiu unuigis ambaŭ kaj rompis la intermuron de disigo, <span class="m">15</span> en sia karno neniiginte la malamon, la leĝon de ordonoj en dekretoj; por krei en si el la du unu novan homon, tiel farante pacon; <span class="m">16</span> kaj por kunakordigi ambaŭ en unu korpo al Dio per la kruco, mortiginte per tio la malamon; <span class="m">17</span> kaj li venis kaj predikis pacon al vi malproksimaj kaj al la proksimaj; <span class="m">18</span> ĉar per li ni ambaŭ havas en unu Spirito alkondukon al la Patro. <span class="m">19</span> Sekve vi jam estas ne fremduloj kaj pasloĝantoj, sed samregnanoj kun la sanktuloj, kaj el la domanaro de Dio, <span class="m">20</span> konstruitaj sur la fundamento de la apostoloj kaj profetoj, kies bazangula ŝtono estas Kristo Jesuo mem; <span class="m">21</span> en kiu ĉiu aparta konstruaĵo, bone kunigita, kreske fariĝas sankta templo en Kristo; <span class="m">22</span> en kiu vi ankaŭ estas kunkonstruitaj por sanktejo de Dio en la Spirito.</p>

 </div>

 <div class="chapitro"> <h4>3</h4> <p id="az1206"><span class="m">1</span> Pro tio mi, Paŭlo, malliberulo de Kristo Jesuo por vi nacianoj, <span class="m">2</span> se vi aŭdis pri la dispono de tiu graco de Dio, kiu estas donita al mi por vi, <span class="m">3</span> ke per malkaŝo la mistero estas sciigita al mi, kiel mi jam antaŭe mallonge skribis, <span class="m">4</span> per kio vi povas rimarki, dum vi legas, mian komprenon en la mistero de Kristo, <span class="m">5</span> kiu en aliaj generacioj ne estis sciigita al la homidoj, kiel ĝi nun malkaŝiĝis al liaj sanktaj apostoloj kaj profetoj en la Spirito, <span class="m">6</span> ke la nacianoj estas kunheredantoj, kaj samkorpanoj, kaj partoprenantoj en la promeso en Kristo Jesuo per la evangelio, <span class="m">7</span> al kiu mi fariĝis servanto laŭ la dono de la graco de Dio, donita al mi laŭ la energio de Lia potenco. <span class="m">8</span> Al mi, kiu estas malpli ol la malplej granda el ĉiuj sanktuloj, ĉi tiu graco estas donita, por ke mi prediku inter la nacioj la neesploreblan riĉon de Kristo; <span class="m">9</span> kaj por ke mi klarigu al ĉiuj, kia estas la dispono de la mistero kaŝita tra ĉiuj mondaĝoj en Dio, kiu kreis ĉion; <span class="m">10</span> por ke nun konatiĝu al la regantoj kaj aŭtoritatoj en la ĉielejoj, per la eklezio, la multobla saĝeco de Dio, <span class="m">11</span> laŭ la eterna decido, kiun Li faris en Kristo Jesuo, nia Sinjoro; <span class="m">12</span> en kiu ni havas kuraĝon kaj alkondukon en fidado per nia fido al li. <span class="m">13</span> Pro tio mi petas, ke vi ne senfortiĝu pro miaj suferoj por vi, kiuj estas via gloro.</p>

 <p id="az1207"><span class="m">14</span> Pro tio mi fleksas miajn genuojn antaŭ la Patro, <span class="m">15</span> el kiu ĉiu familio, en la ĉielo kaj sur la tero, estas nomata, <span class="m">16</span> por ke Li donu al vi, laŭ la riĉo de Sia gloro, ke vi estu potence fortigitaj en la interna homo, per Lia Spirito; <span class="m">17</span> por ke Kristo loĝu per fido en viaj koroj; tiel, ke vi, enradikigite kaj bazite en amo, <span class="m">18</span> kapabliĝu kun ĉiuj sanktuloj kompreni, kio estas la larĝeco kaj longeco kaj alteco kaj profundeco, <span class="m">19</span> kaj scii la amon de Kristo, kiu superas scion, por ke vi pleniĝu eĉ ĝis la pleneco de Dio.</p>

 <p id="az1208"><span class="m">20</span> Nun al Tiu, kiu povas tre abunde fari, super ĉio, kion ni povas peti aŭ pensi, laŭ la potenco, kiu energias en ni, <span class="m">21</span> estu gloro en la eklezio kaj en Kristo Jesuo ĝis ĉiuj generacioj por ĉiam kaj eterne. Amen.</p>

 </div>

 <div class="chapitro"> <h4>4</h4> <p id="az1209"><span class="m">1</span> Mi do, malliberulo pro la Sinjoro, petegas vin, ke vi iradu inde je la voko, en kiu vi estas vokitaj, <span class="m">2</span> kun ĉia humileco kaj mildeco, kun toleremeco, paciencante unu al alia en amo, <span class="m">3</span> penante konservi la unuecon de la Spirito en la ligilo de paco. <span class="m">4</span> Estas unu korpo, kaj unu Spirito, kiel ankaŭ vi estas vokitaj en unu espero de via voko; <span class="m">5</span> unu Sinjoro, unu fido, unu bapto, <span class="m">6</span> unu Dio kaj Patro de ĉiuj, kiu estas super ĉiuj, kaj tra ĉiuj, kaj en ĉiuj. <span class="m">7</span> Sed al ĉiu el ni la graco estas donita, laŭ la mezuro de la dono de Kristo. <span class="m">8</span> Tial li diras:</p>

 <p id="az1210">Kiam li supreniris alten, li alkondukis kaptitojn,<br> Kaj donis donacojn al homoj.</p>

 <p id="az1212"><span class="m">9</span> (Ĉi tio do: Li supreniris — kio ĝi estas krom tio, ke li ankaŭ antaŭe malsupreniris ĝis la profundaĵoj de la tero? <span class="m">10</span> La malsuprenirinto — tiu sama estis la suprenirinto alte super ĉiuj ĉieloj, por plenigi ĉion.) <span class="m">11</span> Kaj unujn li donis por esti apostoloj; aliajn, profetoj; aliajn, evangeliistoj; kaj aliajn, paŝtistoj kaj instruistoj; <span class="m">12</span> por perfektigo de la sanktuloj, por la laboro de pastrado, por la konstruo de la korpo de Kristo, <span class="m">13</span> ĝis ni ĉiuj atingos la unuecon de la fido kaj de la scio de la Filo de Dio, ĝis la homo perfekta, ĝis la mezuro de la matureco de la pleneco de Kristo; <span class="m">14</span> por ke ni jam ne estu infanoj, onde ĵetataj kaj ĉirkaŭpelataj de ĉiu vento de doktrino, per ĵonglado de homoj, per ruzo laŭ artifiko de trompo; <span class="m">15</span> sed parolante la veron en amo, ni ĉiel kreskadu en tiun, kiu estas la kapo, Kristo, <span class="m">16</span> el kiu la tuta korpo, kunigita kaj kunfortikigita tra ĉiu artiko de la livera sistemo, per energio, laŭ la mezuro de ĉiu parto, faras kreskadon de la korpo, por la sinedifado en amo.</p>

 <p id="az1213"><span class="m">17</span> La jenon do mi diras, kaj protestas en la Sinjoro, ke vi ne plu iru tiel, kiel iras ankaŭ la nacianoj en la vanteco de siaj mensoj, <span class="m">18</span> mallumigitaj en intelekto, fremdigitaj for de la vivo de Dio, pro la nescio, kiu estas en ili, pro la malmoleco de ilia koro; <span class="m">19</span> kiuj, sensentiĝinte, fordonis sin al malĉasteco por la praktikado de ĉia malpureco kun avideco. <span class="m">20</span> Sed vi ne tiel lernis Kriston; <span class="m">21</span> se almenaŭ vi lin aŭdis, kaj en li estis instruitaj, kiel en Jesuo estas vero; <span class="m">22</span> por ke vi formetu, rilate al antaŭa konduto, la malnovan homon, pereeman laŭ trompaj deziroj, <span class="m">23</span> kaj renoviĝu rilate al la spirito de via menso, <span class="m">24</span> kaj surmetu la novan homon, kreitan laŭ Dio en justeco kaj vera sankteco.</p>

 <p id="az1214"><span class="m">25</span> Pro tio, formetante malveron, ĉiu parolu veron kun sia proksimulo, ĉar ni estas membroj unu de alia. <span class="m">26</span> Koleru kaj ne peku, la suno ne subiru sur via kolero; <span class="m">27</span> ankaŭ ne donu lokon al la diablo. <span class="m">28</span> Ŝtelinto ne plu ŝtelu, sed prefere li laboru, farante bonon per siaj manoj, por ke li havu ion por doni al bezonanto. <span class="m">29</span> El via buŝo eliru neniu putra vorto, sed nur tio, kio estas bona, por konvena edifado, por ke ĝi donu gracon al la aŭdantoj. <span class="m">30</span> Kaj ne ĉagrenu la Sanktan Spiriton de Dio, en kiu vi estis sigelitaj al la tago de elaĉeto. <span class="m">31</span> Ĉia akreco kaj indigno kaj kolero kaj voĉbruado kaj kalumnio estu formetitaj el inter vi, kune kun ĉia malico; <span class="m">32</span> kaj estu bonfaraj unu al alia, bonkoraj, pardonantaj unu al alia, kiel ankaŭ Dio en Kristo pardonis al vi.</p>

 </div>

 <div class="chapitro"> <h4>5</h4> <p id="az1215"><span class="m">1</span> Estu do imitantoj de Dio, kiel infanoj amataj; <span class="m">2</span> kaj iradu en amo, kiel Kristo nin amis kaj sin donis pro ni, donaĵon kaj oferaĵon al Dio por agrabla odoraĵo. <span class="m">3</span> Sed malĉasteco kaj ĉia malpureco kaj avideco ne eĉ estu nomataj inter vi, kiel decas por sanktuloj; <span class="m">4</span> nek ia hontindaĵo, nek sensenca parolado, nek tro libera babilado, kiuj ne konvenas; sed prefere dankesprimo. <span class="m">5</span> Ĉar vi ja scias, ke ĉiu malĉastulo kaj malpurulo kaj avidulo, kiu estas idolano, havas nenian heredon en la regno de Kristo kaj Dio. <span class="m">6</span> Neniu vin trompu per vantaj vortoj; ĉar pro tiuj aferoj venas sur la infanojn de malobeo la kolero de Dio. <span class="m">7</span> Ne estu do partoprenantoj kun ili; <span class="m">8</span> ĉar iam vi estis mallumo, sed jam vi estas lumo en la Sinjoro; iru kiel infanoj de lumo <span class="m">9</span> (ĉar la frukto de la lumo estas en ĉia boneco kaj justeco kaj vero), <span class="m">10</span> provante, kio bone plaĉas al la Sinjoro; <span class="m">11</span> kaj ne partoprenu kun la senfruktaj faroj de mallumo, sed prefere refutu ilin; <span class="m">12</span> ĉar estas hontinde eĉ paroli pri tio, kion ili faras sekrete. <span class="m">13</span> Sed ĉio, kio estas refutata, estas elmontrata per la lumo, ĉar ĉio elmontrata estas lumo. <span class="m">14</span> Tial estas dirite: Vekiĝu, dormanto, kaj releviĝu el la mortintoj, kaj Kristo al vi lumos.</p>

 <p id="az1216"><span class="m">15</span> Zorgu do, ke vi atente iradu, ne kiel malsaĝaj, sed kiel saĝaj; <span class="m">16</span> elaĉetante la tempon, ĉar malbonaj estas la tagoj. <span class="m">17</span> Ne estu do senprudentaj, sed komprenu, kio estas la volo de la Sinjoro. <span class="m">18</span> Kaj ne ebriiĝu per vino, en kio estas diboĉo, sed pleniĝu per la Spirito; <span class="m">19</span> parolante unu al alia per psalmoj kaj himnoj kaj kantoj spiritaj, kantante kaj psalmante en viaj koroj al la Sinjoro, <span class="m">20</span> dankante Dion, la Patron, ĉiam pro ĉio en la nomo de nia Sinjoro Jesuo Kristo; <span class="m">21</span> submetiĝante unu al alia en la timo al Kristo.</p>

 <p id="az1217"><span class="m">22</span> Edzinoj, submetiĝu al viaj edzoj tiel same, kiel al la Sinjoro. <span class="m">23</span> Ĉar edzo estas kapo de edzino, kiel ankaŭ Kristo estas kapo de la eklezio; kaj li estas la savanto de la korpo. <span class="m">24</span> Sed kiel la eklezio sin submetas al Kristo, tiel ankaŭ edzinoj al edzoj en ĉio. <span class="m">25</span> Edzoj, amu viajn edzinojn, kiel Kristo amis la eklezion kaj pro ĝi sin donis, <span class="m">26</span> por ke li sanktigu ĝin per akvolavo, kun la vorto, <span class="m">27</span> por ke li starigu ĝin antaŭ si glora eklezio, ne havanta makulon, nek malglataĵon, nek ion tian, sed por ke ĝi estu sankta kaj sendifekta. <span class="m">28</span> Tiel same devas edzoj ami siajn edzinojn kiel siajn proprajn korpojn. Kiu amas sian edzinon, tiu amas sin mem; <span class="m">29</span> ĉar oni neniam malamas sian propran karnon, sed nutras kaj prizorgas ĝin, kiel ankaŭ la Sinjoro la eklezion; <span class="m">30</span> ĉar ni estas membroj de lia korpo. <span class="m">31</span> Tial viro forlasos sian patron kaj sian patrinon, kaj aliĝos al sia edzino, kaj ili du estos unu karno. <span class="m">32</span> Ĉi tiu mistero estas granda, sed mi parolas pri Kristo kaj la eklezio. <span class="m">33</span> Tamen ankaŭ ĉiu el vi individue amu sian edzinon, kiel sin mem; kaj la edzino timu sian edzon.</p>

 </div>

 <div class="chapitro"> <h4>6</h4> <p id="az1218"><span class="m">1</span> Infanoj, obeu al viaj gepatroj en la Sinjoro, ĉar tio decas. <span class="m">2</span> Respektu vian patron kaj vian patrinon (ĝi estas la unua ordono kun promeso), <span class="m">3</span> por ke estu al vi bone kaj por ke longe daŭru via vivo sur la tero. <span class="m">4</span> Kaj patroj, ne kolerigu viajn infanojn; sed nutradu ilin en la disciplino kaj admono de la Sinjoro.</p>

 <p id="az1219"><span class="m">5</span> Sklavoj, obeu al tiuj, kiuj laŭ la karno estas viaj sinjoroj, kun timo kaj tremo, en simpleco de via koro, kiel al Kristo; <span class="m">6</span> ne laŭ okulservo, kiel homplaĉantoj, sed kiel sklavoj de Kristo, plenumante el la koro la volon de Dio; <span class="m">7</span> kun bonvoleco servante, kiel al la Sinjoro, kaj ne al homoj; <span class="m">8</span> sciante, ke, kian ajn bonon faras ĉiu, ĉu sklavo aŭ liberulo, tion saman li ricevos de la Sinjoro. <span class="m">9</span> Kaj sinjoroj, agu tiel same al ili, forlasante minacon; sciante, ke via kaj ilia Sinjoro estas en la ĉielo, kaj ne ekzistas ĉe li personfavorado.</p>

 <p id="az1220"><span class="m">10</span> Cetere, fortiĝu en la Sinjoro kaj en la forteco de lia potenco. <span class="m">11</span> Surmetu la tutan armilaron de Dio, por ke vi povu kontraŭstari al la artifikoj de la diablo. <span class="m">12</span> Ĉar nia luktado estas ne kontraŭ sango kaj karno, sed kontraŭ regantoj, kontraŭ aŭtoritatoj, kontraŭ mondpotenculoj de la nuna mallumo, kontraŭ la spiritaroj de malbono en la ĉielejoj. <span class="m">13</span> Tial prenu al vi la tutan armilaron de Dio, por ke vi povu rezisti en la malbona tago, kaj, farinte ĉion, stari. <span class="m">14</span> Staru do, ĉirkaŭzoninte la lumbojn per vero, kaj surmetinte la kirason de justeco, <span class="m">15</span> kaj enŝuiginte la piedojn per la pretiĝo de la evangelio de paco; <span class="m">16</span> super ĉio tenante la ŝildon de fido, per kiu vi povos estingi ĉiujn fajrajn sagojn de la malbonulo. <span class="m">17</span> Kaj ricevu la kaskon de savo, kaj la glavon de la Spirito, kiu estas la vorto de Dio; <span class="m">18</span> per ĉia preĝado kaj petegado en ĉiu tempo preĝante en la Spirito, kaj viglante por tio en ĉia persisteco kaj petego por ĉiuj sanktuloj, <span class="m">19</span> kaj por mi, ke al mi estu donita parolpovo kun malfermo de mia buŝo, por ke mi sciigu kuraĝe la misteron de la evangelio, <span class="m">20</span> pro kiu mi estas ambasadoro en kateno, por ke mi parolu kuraĝe en ĝi, kiel mi devus paroli.</p>

 <p id="az1221"><span class="m">21</span> Plue, por ke vi sciiĝu pri miaj aferoj, kiel mi statas, raportos ĉion al vi Tiĥiko, la amata frato kaj fidela diakono en la Sinjoro, <span class="m">22</span> kiun mi sendis al vi ĝuste por tio, ke vi sciiĝu pri nia stato kaj por ke li konsolu viajn korojn.</p>

 <p id="az1222"><span class="m">23</span> Paco estu al la fratoj, kaj amo kun fido de Dio, la Patro, kaj de la Sinjoro Jesuo Kristo. <span class="m">24</span> Graco estu kun ĉiuj, kiuj sendekliniĝe amas nian Sinjoron Jesuo Kristo.</p>

 </div>

 </div>

 <div class="libro" id="ntlibro11"> <h3 id="az1223">LA EPISTOLO DE LA APOSTOLO PAŬLO AL LA <em>FILIPIANOJ</em> </h3> <div class="chapitro"> <h4>1</h4> <p id="az1224"><span class="m">1</span> Paŭlo kaj Timoteo, servistoj de Jesuo Kristo, al ĉiuj sanktuloj en Kristo Jesuo, kiuj estas en <span class="nomo" lang="und" title="Ne-Esperanta nomo. Lingvo: nespecifita">Filipi</span>, kun la episkopoj kaj diakonoj: <span class="m">2</span> Graco al vi kaj paco estu de Dio, nia Patro, kaj de la Sinjoro Jesuo Kristo.</p>

 <p id="az1225"><span class="m">3</span> Mi dankas mian Dion ĉe ĉiu rememoro pri vi, <span class="m">4</span> ĉiam en ĉiu mia preĝo por vi ĉiuj farante la peton kun ĝojo, <span class="m">5</span> pro via partopreno en la evangelio de post la unua tago ĝis nun; <span class="m">6</span> pri tio mem fidante, ke Tiu, kiu komencis bonan faron ĉe vi, ĝin perfektigados ĝis la tago de Jesuo Kristo; <span class="m">7</span> kaj ja decas, ke mi tion sentu pri vi ĉiuj, ĉar vi havas min en via koro, kaj vi ĉiuj estas kun mi partoprenantoj en la graco, kiel en miaj katenoj, tiel ankaŭ en la defendo kaj fortigado de la evangelio. <span class="m">8</span> Ĉar Dio estas mia atestanto, kiel fervore mi sopiras al vi ĉiuj laŭ la koramo de Kristo Jesuo. <span class="m">9</span> Kaj mi preĝas, ke via amo abundu ankoraŭ plie kaj plie, en scio kaj ĉia saĝo, <span class="m">10</span> por ke vi aprobu la plej bonajn aferojn kaj estu sinceraj kaj senofendaj ĝis la tago de Kristo, <span class="m">11</span> plenigite de la fruktoj de justeco, kiuj estas per Jesuo Kristo, al la gloro kaj laŭdo de Dio.</p>

 <p id="az1226"><span class="m">12</span> Sed, fratoj, mi volas certigi vin, ke miaj aferoj plie efektiviĝis por la progresado de la evangelio, <span class="m">13</span> tiel, ke miaj katenoj estas evidentigitaj en Kristo tra la tuta Pretorio kaj ĉie aliloke; <span class="m">14</span> kaj la plimulto el la fratoj en la Sinjoro, pro miaj katenoj fariĝinte sentimaj, supermezure kuraĝas persiste elparoladi la vorton de Dio. <span class="m">15</span> Unuj ja proklamas Kriston eĉ envie kaj malpace, sed aliaj bonvole; <span class="m">16</span> ĉi tiuj kun amo, sciante, ke mi estas metita, por defendi la evangelion; <span class="m">17</span> sed tiuj kun partieco predikas Kriston, ne sincere, supozante, ke ili aldonos doloron al miaj katenoj. <span class="m">18</span> Kio do? nur tio, ke ĉiamaniere, ĉu pretekste aŭ vere, oni predikas Kriston: kaj pro tio mi ĝojas kaj ankoraŭ plu ĝojos. <span class="m">19</span> Ĉar mi scias, ke ĉi tio efikos al mia savo, per viaj preĝoj kaj la provizado de la Spirito de Jesuo Kristo, <span class="m">20</span> laŭ mia fervora atendado kaj espero, ke mi pri nenio hontiĝos, sed ke per ĉia liberparolo, kiel ĉiam, tiel ankaŭ nun, Kristo estos glorata en mia korpo, ĉu per vivo aŭ per morto. <span class="m">21</span> Ĉar ĉe mi la vivado estas Kristo, kaj morti estas gajno. <span class="m">22</span> Sed se mi vivados korpe, tio signifas pluan frukton de laboro; kaj mi ne scias, kion elekti. <span class="m">23</span> Ĉar ambaŭflanke mi estas embarasata, havante deziron foriri kaj esti kun Kristo, kio estas multe pli bona; <span class="m">24</span> tamen mia restado en la karno estas pli bezona por vi. <span class="m">25</span> Kaj tiel fidante, mi scias, ke mi restos kaj apudrestados kun vi ĉiuj, por via progreso kaj ĝojo de fido; <span class="m">26</span> por ke mi pli abunde en Kristo Jesuo gratulu min pri vi, per mia denova ĉeestado kun vi. <span class="m">27</span> Sed via vivmaniero nur estu inda je la evangelio de Kristo, por ke, ĉu mi alvenos kaj vin vidos, aŭ forestos, mi aŭdu pri viaj aferoj, ke vi fortike staras unuspirite, kunbatalantaj unuanime por la fido de la evangelio, <span class="m">28</span> kaj neniel timigitaj de la kontraŭuloj: kio estas al ili certa signo de pereo, sed al vi certa signo (nepre de Dio) pri via saviĝo; <span class="m">29</span> ĉar estas al vi permesite pro Kristo, ne sole kredi al li, sed ankaŭ suferi pro li; <span class="m">30</span> havantaj la saman bataladon, kiun vi vidis ĉe mi, kaj pri kiu vi nun aŭdas, ke ĉe mi ĝi ankoraŭ ekzistas.</p>

 </div>

 <div class="chapitro"> <h4>2</h4> <p id="az1227"><span class="m">1</span> Se do en Kristo ekzistas ia konsolo, ia simpatio de amo, ia kunuleco de la Spirito, ia korfavoro kaj kompato, <span class="m">2</span> plenigu mian ĝojon, ke vi tiel same sentu, havante la saman amon, estante unuanimaj, sampensaj, <span class="m">3</span> nenion farante malpace aŭ arogante, sed kun humileco rigardante unu la alian kiel pli indan, ol li mem; <span class="m">4</span> ne atentu ĉiu siajn proprajn aferojn, sed ĉiu ankaŭ la aferojn de aliaj. <span class="m">5</span> Tiu sama spirito estu en vi, kiu estis ankaŭ en Kristo Jesuo, <span class="m">6</span> kiu, estante en la formo de Dio, ne rigardis kiel ŝatindaĵon la egalecon kun Dio <span class="m">7</span> sed sin malplenigis, alprenante la formon de sklavo, fariĝante laŭ la bildo de homoj; <span class="m">8</span> kaj troviĝinte laŭfigure kiel homo, li sin humiligis kaj fariĝis obeema ĝis morto, eĉ ĝis la morto per kruco. <span class="m">9</span> Pro tio do Dio tre alte superigis lin, kaj donis al li nomon, kiu estas super ĉia nomo, <span class="m">10</span> por ke en la nomo de Jesuo kliniĝu ĉiu genuo, de enĉieluloj kaj surteruloj kaj subteruloj, <span class="m">11</span> kaj ĉiu lango konfesu, ke Jesuo Kristo estas Sinjoro, al la gloro de Dio, la Patro.</p>

 <p id="az1228"><span class="m">12</span> Tial, miaj amatoj, kiel vi ĉiam obeis, ne nur dum mia ĉeestado ĉe vi, sed nun eĉ pli multe dum mia forestado, ellaboru kun timo kaj tremo vian propran savon; <span class="m">13</span> ĉar Dio estas Tiu, kiu elfaras en vi la volon kaj la energion laŭ Sia bonvolo. <span class="m">14</span> Ĉion faru sen murmuroj kaj disputoj, <span class="m">15</span> por ke vi estu senkulpaj kaj simplaj, filoj de Dio, neriproĉindaj, meze de perversa kaj malhonesta generacio, inter kiuj vi brilas kiel lumiloj en la mondo, <span class="m">16</span> forte tenante la vorton de la vivo; por ke estu por mi io, pri kio mi povos min gratuli en la tago de Kristo, ke mi ne vane kuris kaj laboris. <span class="m">17</span> Cetere, eĉ se mi estas elverŝata sur la oferon kaj servon de via fido, mi ĝojas kaj kunĝojas kun vi ĉiuj; <span class="m">18</span> kaj tiel same vi ankaŭ ĝoju kaj kunĝoju kun mi.</p>

 <p id="az1229"><span class="m">19</span> Sed mi esperas en la Sinjoro Jesuo baldaŭ sendi al vi Timoteon, por ke mi ankaŭ refreŝiĝu, kiam mi certiĝos pri via stato. <span class="m">20</span> Ĉar mi havas neniun samsentan, kiu sincere zorgos pri via stato. <span class="m">21</span> Ĉar ĉiu celas siajn aferojn, ne la aferojn de Jesuo Kristo. <span class="m">22</span> Sed vi ja konas lian provadon, ke kiel filo servas al sia patro, tiel li servis kun mi por la evangelio. <span class="m">23</span> Lin do mi esperas tuj sendi, kiam mi certiĝos, kio al mi okazos, <span class="m">24</span> sed mi fidas al la Sinjoro, ke mi mem ankaŭ venos baldaŭ. <span class="m">25</span> Tamen ŝajnis al mi necese sendi al vi Epafroditon, mian fraton kaj kunlaboranton kaj kunbatalanton, vian senditon kaj helpanton por mia bezono; <span class="m">26</span> ĉar li sopiris al vi ĉiuj, kaj forte maltrankviliĝis pro tio, ke vi jam sciiĝis pri lia malsano; <span class="m">27</span> ĉar efektive li malsanis, preskaŭ ĝis morto; sed Dio kompatis lin, kaj ne sole lin, sed ankaŭ min, por ke mi ne havu malĝojon super malĝojo. <span class="m">28</span> Mi do sendis lin des pli diligente, por ke, revidante lin, vi ĝoju, kaj ke mi estu sen malĝojo. <span class="m">29</span> Akceptu lin do en la Sinjoro kun plena ĝojo, kaj tiajn homojn honoru; <span class="m">30</span> ĉar pro la laboro por Kristo li alproksimiĝis al morto, riskante sian vivon, por kompletigi tion, kio mankis ĉe via servado al mi.</p>

 </div>

 <div class="chapitro"> <h4>3</h4> <p id="az1230"><span class="m">1</span> Fine, fratoj, ĝoju en la Sinjoro. Tute ne ĝenas min al vi skribi ripete, kaj por vi tio estas sendanĝeriga. <span class="m">2</span> Gardu vin kontraŭ la hundoj, gardu vin kontraŭ la malbonaguloj, gardu vin kontraŭ la karntranĉuloj; <span class="m">3</span> ĉar ni estas la cirkumciduloj, kiuj per la Spirito de Dio adoras, kaj nin gratulas pri Kristo Jesuo, kaj ne havas fidon al la karno; <span class="m">4</span> kvankam mi mem povas havi fidon al la karno; se iu alia pretendas fidi la karnon, mi ja pli efektive; <span class="m">5</span> cirkumcidita la okan tagon, el la raso Izraela, el la tribo de <span class="nomo" lang="und" title="Ne-Esperanta nomo. Lingvo: nespecifita">Benjamen</span>, Hebreo el Hebreoj; rilate la leĝon, Fariseo; <span class="m">6</span> rilate fervoron, persekutanto de la eklezio; rilate la justecon, kiu fariĝas per la leĝo, senkulpa. <span class="m">7</span> Sed kio estis al mi gajno, tion mi rigardis kiel malgajnon pro Kristo. <span class="m">8</span> Kaj efektive mi rigardas ĉion kiel malgajnon pro la supereco de la scio de Kristo Jesuo, mia Sinjoro, pro kiu mi suferis malgajnon de ĉio, kaj rigardas ĉion kiel rubon, por ke mi gajnu Kriston, <span class="m">9</span> kaj estu trovata en li, ne havante mian justecon, kiu devenas de la leĝo, sed la justecon, kiu estas per la fido al Kristo, la justecon, kiu devenas de Dio sur fidon; <span class="m">10</span> por ke mi sciu lin kaj la potencon de lia releviĝo kaj la kunulecon en liaj suferoj, konformiĝinte al lia morto, <span class="m">11</span> se mi povos iel atingi la releviĝon el la mortintoj. <span class="m">12</span> Ne kvazaŭ mi jam trafis, aŭ jam perfektiĝis; sed mi min pelas antaŭen, se mi nur povos ekteni tion, pro kio mi estas tenata de Kristo Jesuo. <span class="m">13</span> Miaj fratoj, mi ne rigardas min kiel jam ektenantan; sed nur jene: forgesante tion, kio estas malantaŭe, kaj strebante al tio, kio estas antaŭe, <span class="m">14</span> mi min pelas al la celo, por akiri la premion de la supera voko de Dio en Kristo Jesuo. <span class="m">15</span> Ĉiuj el ni do, kiuj estas perfektaj, tiel pensu; kaj se pri io vi pensas alie, tion ankaŭ Dio malkaŝos al vi; <span class="m">16</span> sed ĉiaokaze, laŭ tio, kiom ni jam atingis, ni iradu.</p>

 <p id="az1231"><span class="m">17</span> Fratoj, estu kunimitantoj de mi; kaj observu tiujn, kiuj tiel iradas, kiel vi havas nin kiel ekzemplon. <span class="m">18</span> Ĉar iradas multaj, pri kiuj mi ofte diris al vi, kaj nun eĉ plorante diras, ke ili estas malamikoj de la kruco de Kristo; <span class="m">19</span> ilia fino estas pereo, ilia dio estas la ventro, kaj ilia gloro estas en ilia honto, ili atentas surteraĵojn. <span class="m">20</span> Ĉar nia burĝrajto estas en la ĉielo, de kie ankaŭ ni atendas Savonton, la Sinjoron Jesuo Kristo, <span class="m">21</span> kiu denove elformos la korpon de nia humiliĝo, por ke ĝi konformiĝu al la korpo de lia gloro, laŭ la energio, per kiu li eĉ povas ĉion al si submeti.</p>

 </div>

 <div class="chapitro"> <h4>4</h4> <p id="az1232"><span class="m">1</span> Tial, miaj fratoj amataj kaj alsopirataj, mia ĝojo kaj mia krono, tiel staru fortike en la Sinjoro, miaj amataj.</p>

 <p id="az1233"><span class="m">2</span> Mi admonas Eŭodian, kaj mi admonas Sintiĥen, ke ili estu unuanimaj en la Sinjoro. <span class="m">3</span> Kaj mi petegas vin ankaŭ, sincera kunjugulo, helpu tiujn virinojn, ĉar ili kunlaboris kun mi en la evangelio, kune kun Klemento kaj miaj ceteraj kunlaborantoj, kies nomoj estas en la libro de vivo.</p>

 <p id="az1234"><span class="m">4</span> Ĝoju en la Sinjoro ĉiam; denove mi diros: Ĝoju. <span class="m">5</span> Via mildeco estu konata al ĉiuj. La Sinjoro estas proksima. <span class="m">6</span> Pri nenio trozorgu; sed pri ĉio, per preĝo kaj peto kun dankesprimo, viaj deziroj sciiĝu al Dio. <span class="m">7</span> Kaj la paco de Dio, kiu superas ĉian intelekton, gardos viajn korojn kaj pensojn en Kristo Jesuo.</p>

 <p id="az1235"><span class="m">8</span> Fine, fratoj, kio ajn estas vera, kio ajn honesta, kio ajn justa, kio ajn ĉasta, kio ajn ŝatinda, kio ajn bonfama; se estas ia virto, se estas ia laŭdo, tion pripensu. <span class="m">9</span> Kion vi lernis kaj ricevis kaj aŭdis kaj vidis en mi, tion faru; kaj la Dio de paco estos kun vi.</p>

 <p id="az1236"><span class="m">10</span> Sed mi forte ĝojas en la Sinjoro, ke vi jam nun revivigis vian zorgon pri mi; vi ja estis zorgemaj, sed mankis al vi oportuna tempo. <span class="m">11</span> Tamen mi ne parolas rilate bezonon; ĉar mi lernis, en kia ajn stato mi estas, en tio esti kontenta. <span class="m">12</span> Mi scias humiliĝi, kaj mi scias ankaŭ esti en abundeco; ĉie kaj ĉiel mi lernis la sekreton pleniĝi kaj malsati, havi abundon kaj havi mankon. <span class="m">13</span> Mi ĉion povas fari en tiu, kiu min fortikigas. <span class="m">14</span> Tamen vi bone agis, partoprenante kun mi en mia suferado. <span class="m">15</span> Kaj vi mem, Filipianoj, ankaŭ scias, ke en la komenco de la evangelio, kiam mi foriris el Makedonujo, neniu eklezio komunikiĝis kun mi rilate donadon kaj ricevadon, krom vi solaj; <span class="m">16</span> ĉar eĉ en Tesaloniko vi pli ol unufoje sendis ion por mia bezono. <span class="m">17</span> Mi ne deziras la donacon; sed mi deziras la frukton, kiu plimultiĝos por via profito. <span class="m">18</span> Sed mi havas ĉion, kaj estas en abundeco; mi jam pleniĝis, ricevinte per Epafrodito vian senditaĵon, agrablan odoraĵon, oferon akceptindan, kiu plaĉas al Dio. <span class="m">19</span> Kaj mia Dio satigos ĉian vian bezonon, laŭ Sia riĉo en gloro en Kristo Jesuo. <span class="m">20</span> Nun al nia Dio kaj Patro estu gloro por ĉiam kaj eterne. Amen.</p>

 <p id="az1237"><span class="m">21</span> Salutu ĉiun sanktulon en Kristo Jesuo. La fratoj, kiuj estas kun mi, vin salutas. <span class="m">22</span> Ĉiuj sanktuloj vin salutas, precipe tiuj, kiuj estas el la domanaro de Cezaro.</p>

 <p id="az1238"><span class="m">23</span> La graco de la Sinjoro Jesuo Kristo estu kun via spirito.</p>

 </div>

 </div>

 <div class="libro" id="ntlibro12"> <h3 id="az1239">LA EPISTOLO DE LA APOSTOLO PAŬLO AL LA <em>KOLOSEANOJ</em> </h3> <div class="chapitro"> <h4>1</h4> <p id="az1240"><span class="m">1</span> Paŭlo, apostolo de Kristo Jesuo per la volo de Dio, kaj Timoteo, nia frato, <span class="m">2</span> al la sanktuloj kaj fidelaj fratoj en Kristo, kiuj estas en Kolose: Graco al vi kaj paco estu de Dio, nia Patro.</p>

 <p id="az1241"><span class="m">3</span> Ni dankas Dion, la Patron de nia Sinjoro Jesuo Kristo, ĉiam preĝante por vi, <span class="m">4</span> aŭdinte pri via fido en Kristo Jesuo kaj pri via amo al ĉiuj sanktuloj, <span class="m">5</span> pro la espero konservita por vi en la ĉielo, pri kiu vi jam antaŭe aŭdis en la vorto de la vero de la evangelio, <span class="m">6</span> kiu venis ĝis vi, kiel ankaŭ en la tuta mondo ĝi estas fruktodona kaj kreskanta, kiel ankaŭ en vi de post tiu tago, en kiu vi aŭdis kaj eksciis la gracon de Dio laŭ la vero; <span class="m">7</span> kiel vi lernis de Epafras, nia amata kunservanto, kiu estas fidela diakono de Kristo pro ni, <span class="m">8</span> kaj kiu ankaŭ sciigis nin pri via amo en la Spirito.</p>

 <p id="az1242"><span class="m">9</span> Tial ni ankaŭ, de post la tago, en kiu ni tion aŭdis, ne ĉesas preĝi kaj peti por vi, ke vi pleniĝu per la scio de Lia volo en ĉia spirita saĝo kaj prudento, <span class="m">10</span> por ke vi iradu inde je la Sinjoro, al ĉia plaĉado, en ĉia bona farado fruktodonaj kaj kreskantaj en la scio de Dio; <span class="m">11</span> fortigitaj per ĉia forto laŭ la potenco de Lia gloro, por ĉia pacienco kaj toleremeco kun ĝojo; <span class="m">12</span> dankante la Patron, kiu taŭgigis nin por partopreno en la heredaĵo de la sanktuloj en lumo, <span class="m">13</span> kaj liberigis nin el la potenco de mallumo, kaj transportis nin en la regnon de la Filo de Sia amo; <span class="m">14</span> en kiu ni havas la elaĉeton, la pardonon de pekoj; <span class="m">15</span> li estas bildo de la nevidebla Dio, la unuenaskito inter la tuta kreitaro; <span class="m">16</span> ĉar en li kreiĝis ĉio en la ĉielo kaj sur la tero, ĉio videbla kaj nevidebla, ĉu tronoj, ĉu regecoj, ĉu estrecoj, ĉu aŭtoritatoj; ĉio kreiĝis per li, kaj por li; <span class="m">17</span> kaj li estas antaŭ ĉio, kaj en li ĉio ekzistas. <span class="m">18</span> Kaj li estas la kapo de la korpo, la eklezio; kaj li estas la komenco, la unuenaskita el la mortintoj, por ke li fariĝu superulo en ĉio. <span class="m">19</span> Ĉar la Patro bonvolis, ke en li la tuta pleneco loĝu; <span class="m">20</span> kaj per li kunakordigi ĉion al Si mem, pacon farinte per la sango de lia kruco; per li ĉion, ĉu sur la tero, ĉu en la ĉielo. <span class="m">21</span> Kaj vin, iam fremdigitajn, kaj mense malamikojn en malbonaj faroj, li tamen jam kunakordigis <span class="m">22</span> en la korpo de sia karno, per morto, por starigi vin sanktaj kaj senmakulaj kaj neriproĉeblaj antaŭ li; <span class="m">23</span> se efektive vi restas en la fido, fonditaj kaj fiksitaj kaj firmaj en la espero de la evangelio, kiun vi aŭdis, kiu estas predikita tra la tuta kreitaro sub la ĉielo, kaj kies diakono mi, Paŭlo, fariĝis.</p>

 <p id="az1243"><span class="m">24</span> Nun mi ĝojas pri miaj suferoj pro vi, kaj plenigas la mankon de la afliktoj de Kristo en mia karno pro lia korpo, kiu estas la eklezio; <span class="m">25</span> kies diakono mi fariĝis laŭ la aranĝo de Dio, donita al mi pro vi, por plenumi la vorton de Dio, <span class="m">26</span> la misteron, kiu estas kaŝita for de la mondaĝoj kaj de la generacioj, sed nun klarigita al liaj sanktuloj, <span class="m">27</span> al kiuj Dio volis sciigi, kia estis la riĉeco de la gloro de ĉi tiu mistero inter la nacianoj; kiu estas Kristo en vi, la espero de gloro; <span class="m">28</span> kaj kiun ni anoncas, admonante ĉiun homon kaj instruante ĉiun homon en ĉia saĝo, por ke ni starigu ĉiun homon perfekta en Kristo Jesuo; <span class="m">29</span> por tiu celo mi ankaŭ laboras, klopodante laŭ lia energio, kiu energias en mi kun potenco.</p>

 </div>

 <div class="chapitro"> <h4>2</h4> <p id="az1244"><span class="m">1</span> Mi volas do, ke vi sciu, kiel grandan klopodon mi havas pro vi, kaj pro tiuj en <span class="nomo" lang="und" title="Ne-Esperanta nomo. Lingvo: nespecifita">Laodikea</span>, kaj pro ĉiuj, kiuj ne vidis mian vizaĝon en la karno; <span class="m">2</span> por ke iliaj koroj konsoliĝu, dum ili kunkroĉiĝas en amo, kaj al ĉia riĉeco de la plena certiĝo de kompreno, por ke ili sciu la misteron de Dio, Kriston, <span class="m">3</span> en kiu estas kaŝitaj ĉiuj trezoroj de saĝeco kaj de scio. <span class="m">4</span> Tion mi diras, por ke neniu vin trompu per parola allogeco. <span class="m">5</span> Ĉar kvankam mi laŭ karno forestas, tamen laŭ spirito mi estas kun vi, ĝojante kaj vidante vian ordon kaj la firmecon de via fido al Kristo.</p>

 <p id="az1245"><span class="m">6</span> Kiel do vi ricevis Kriston Jesuon, la Sinjoron, tiel vi iradu en li, <span class="m">7</span> enradikigite kaj konstruite en li, kaj firmigite en la fido, kiel vi estas instruitaj, kun abundo da dankesprimo.</p>

 <p id="az1246"><span class="m">8</span> Gardu vin, ke neniu prirabu vin per filozofio kaj vanta trompo, laŭ la tradicio de homoj, laŭ la elementoj de la mondo, kaj ne laŭ Kristo; <span class="m">9</span> ĉar en li korpe loĝas la tuta pleneco de la Dieco, <span class="m">10</span> kaj vi estas plenigitaj en li, kiu estas la kapo de ĉia estreco kaj aŭtoritato; <span class="m">11</span> en kiu ankaŭ vi cirkumcidiĝis per cirkumcido ne manfarita, en la demeto de la korpo de la karno, en la cirkumcido de Kristo; <span class="m">12</span> enterigite kun li en bapto, en kiu ankaŭ vi estas kunlevitaj per la fido al la energio de Dio, kiu lin levis el la mortintoj. <span class="m">13</span> Kaj vin, kiuj estis malvivaj per viaj eraroj kaj la necirkumcido de via karno, Li vivigis kun li, pardoninte al ni ĉiujn erarojn; <span class="m">14</span> elviŝinte la dekreton kontraŭ ni en ordonoj skribitan, kiu estis al ni malfavora, kaj li forprenis ĝin el la mezo, najlinte ĝin al la kruco; <span class="m">15</span> kaj foriginte de si la estrecojn kaj la aŭtoritatojn, parade malkaŝis ilin, triumfante super ili en ĝi.</p>

 <p id="az1247"><span class="m">16</span> Neniu do vin juĝu pri manĝaĵo, aŭ trinkaĵo, aŭ rilate al festo, aŭ novmonato, aŭ sabato; <span class="m">17</span> kiuj estas ombro de la estontaĵoj, sed la korpo apartenas al Kristo. <span class="m">18</span> Neniu forrabu de vi vian premion per memvola humileco kaj kulto de la anĝeloj, entrudante sin en tion, kion li ne vidis, vante blovoŝvelinte per sia karna menso, <span class="m">19</span> kaj ne tenante sin al la Kapo, el kiu la tuta korpo, per la artikoj kaj ligiloj provizita kaj kunigita, kreskas laŭ la kreskigo de Dio.</p>

 <p id="az1248"><span class="m">20</span> Se vi mortis kun Kristo for de la elementoj de la mondo, kial, kiel vivantaj en la mondo, vi submetiĝas al dekretoj: <span class="m">21</span> Ne tuŝu, ne gustumu, ne palpu, <span class="m">22</span> pri ĉio, kio pereas per la uzado, laŭ la ordonoj kaj doktrinoj de homoj? <span class="m">23</span> Ĉio tio havas ŝajnon de saĝeco en volokulto kaj humileco kaj severeco rilate al la korpo, sed ne en ia valoro por plensatigo de la karno.</p>

 </div>

 <div class="chapitro"> <h4>3</h4> <p id="az1249"><span class="m">1</span> Se do vi estas levitaj kun Kristo, serĉu tion, kio estas supre, kie Kristo sidas dekstre de Dio. <span class="m">2</span> Atentu tion, kio estas supre, ne surteraĵojn. <span class="m">3</span> Ĉar vi mortis, kaj via vivo kaŝiĝis kun Kristo en Dio. <span class="m">4</span> Kiam aperos Kristo, nia vivo, tiam vi ankaŭ kun li aperos en gloro.</p>

 <p id="az1250"><span class="m">5</span> Malvivigu do viajn membrojn, kiuj estas sur la tero: malĉastecon, malpurecon, volupton, malbonan deziron, kaj avidecon, kiu estas idolkulto; <span class="m">6</span> pro kio venas la kolero de Dio sur la filojn de malobeo; <span class="m">7</span> en kiuj vi ankaŭ iam iradis, kiam vi vivis en ili. <span class="m">8</span> Sed nun formetu ankaŭ la jenajn: koleron, pasian indignon, malicon, kalumnion, hontindan parolon el via buŝo; <span class="m">9</span> ne mensogu unu al alia, ĉar vi jam formetis la malnovan homon kun liaj agoj, <span class="m">10</span> kaj surmetis la novan homon, kiu estas renovigata al scio laŭ la bildo de Tiu, kiu lin kreis; <span class="m">11</span> kie ne povas esti Greko kaj Judo, cirkumcido kaj necirkumcido, barbaro, Skito, sklavo, liberulo, sed Kristo estas ĉio kaj en ĉio.</p>

 <p id="az1251"><span class="m">12</span> Surmetu do, kiel elektitoj de Dio, sanktaj kaj amataj, koron de kompato, bonkorecon, humilecon, mildecon, toleremecon; <span class="m">13</span> reciproke paciencante kaj pardonante, se iu havas plendon kontraŭ iu; kiel la Sinjoro pardonis vin, tiel vi ankaŭ faru; <span class="m">14</span> kaj super ĉion tion surmetu amon, kiu estas ligilo de perfekteco. <span class="m">15</span> Kaj la paco de Kristo prezidu en viaj koroj, al kiu ankaŭ vi estas vokitaj en unu korpo, kaj estu dankemaj. <span class="m">16</span> La vorto de Kristo loĝu en vi riĉe, en ĉia saĝeco; kaj instruu kaj admonu unu la alian per psalmoj kaj himnoj kaj spiritaj kantoj, kantante kun graco en viaj koroj al Dio. <span class="m">17</span> Kaj kion ajn vi faras per vorto aŭ ago, faru ĉion en la nomo de la Sinjoro Jesuo, dankante Dion, la Patron, per li.</p>

 <p id="az1252"><span class="m">18</span> Edzinoj, submetiĝu al viaj edzoj, kiel decas en la Sinjoro. <span class="m">19</span> Edzoj, amu viajn edzinojn, kaj ne maldolĉiĝu kontraŭ ili. <span class="m">20</span> Infanoj, obeu viajn gepatrojn en ĉio, ĉar tio plaĉas al la Sinjoro. <span class="m">21</span> Patroj, ne kolerigu viajn infanojn, por ke ili ne senkuraĝiĝu. <span class="m">22</span> Sklavoj, obeu en ĉio al la sinjoroj laŭ la karno, ne per okulservo, kiel homplaĉantoj, sed en simpleco de koro, timante la Sinjoron; <span class="m">23</span> kaj kion ajn vi faras, laboru plenanime, kiel por la Sinjoro, kaj ne por homoj, <span class="m">24</span> sciante, ke de la Sinjoro vi ricevos la rekompencon de la heredaĵo; ĉar vi servas la Sinjoron Kristo. <span class="m">25</span> Sed ĉiu maljuste faranta ricevos returne laŭ sia maljustaĵo, kaj ne ekzistas personfavorado.</p>

 </div>

 <div class="chapitro"> <h4>4</h4> <p id="az1253"><span class="m">1</span> Sinjoroj, donu al viaj sklavoj justaĵon kaj egalaĵon, sciante, ke vi ankaŭ havas Sinjoron en la ĉielo.</p>

 <p id="az1254"><span class="m">2</span> En preĝado persistu, viglante en ĝi kun danko; <span class="m">3</span> preĝante samtempe ankaŭ pro ni, por ke Dio malfermu al ni pordon por la vorto, por paroli la misteron de Kristo, pro kiu mi estas ankaŭ enkatenita; <span class="m">4</span> por ke mi klarigu ĝin, kiel mi devus paroli. <span class="m">5</span> Iradu en saĝeco rilate al la eksteruloj, elaĉetante la tempon. <span class="m">6</span> Via parolo estu ĉiam kun graco, spicita per salo, por ke vi sciu, kiel vi devus respondi al ĉiu.</p>

 <p id="az1255"><span class="m">7</span> Pri ĉiuj miaj aferoj sciigos vin Tiĥiko, la amata frato kaj fidela diakono kaj kunservanto en la Sinjoro, <span class="m">8</span> kiun mi sendis al vi ĝuste por tio, ke vi sciiĝu pri nia farto, kaj ke li konsolu viajn korojn, <span class="m">9</span> kune kun Onesimo, la fidela kaj amata frato, kiu estas el vi. Ili sciigos vin pri ĉiuj ĉi tieaj aferoj.</p>

 <p id="az1256"><span class="m">10</span> Salutas vin Aristarĥo, mia kunmalliberulo, kaj Marko, kuzo de <span class="nomo" lang="und" title="Ne-Esperanta nomo. Lingvo: nespecifita">Barnabas</span> (pri kiu vi ricevis ordonojn: se li venos al vi, akceptu lin), <span class="m">11</span> kaj <span class="nomo" lang="und" title="Ne-Esperanta nomo. Lingvo: nespecifita">Jesu</span>, nomata Justo, kiuj estas el la cirkumcido; tiuj solaj estas miaj kunlaborantoj por la regno de Dio, kiuj estis al mi konsolilo. <span class="m">12</span> Salutas vin Epafras, kiu estas el vi, servisto de Kristo Jesuo, ĉiam klopodeganta pro vi en siaj preĝoj, por ke vi staru perfektaj kaj konvinkitaj en la tuta volo de Dio. <span class="m">13</span> Ĉar mi atestas pri li, ke li havas multan fervoron pro vi, kaj pro tiuj, kiuj estas en <span class="nomo" lang="und" title="Ne-Esperanta nomo. Lingvo: nespecifita">Laodikea</span>, kaj en Hierapolis. <span class="m">14</span> Salutas vin Luko, la amata kuracisto, kaj <span class="nomo" lang="und" title="Ne-Esperanta nomo. Lingvo: nespecifita">Demas</span>. <span class="m">15</span> Salutu la fratojn en <span class="nomo" lang="und" title="Ne-Esperanta nomo. Lingvo: nespecifita">Laodikea</span>, kaj Nimfason, kaj la eklezion en ilia domo. <span class="m">16</span> Kaj kiam la epistolo estos legita ĉe vi, faru, ke ĝi estu legata ankaŭ en la eklezio en <span class="nomo" lang="und" title="Ne-Esperanta nomo. Lingvo: nespecifita">Laodikea</span>; kaj ke vi ankaŭ legu la epistolon el <span class="nomo" lang="und" title="Ne-Esperanta nomo. Lingvo: nespecifita">Laodikea</span>. <span class="m">17</span> Kaj diru al Arĥipo: Zorgu pri la diakoneco, kiun vi ricevis en la Sinjoro, por ke vi plenumu ĝin.</p>

 <p id="az1257"><span class="m">18</span> La saluto per la propra mano de mi, Paŭlo. Memoru miajn katenojn. Graco estu kun vi.</p>

 </div>

 </div>

 <div class="libro" id="ntlibro13"> <h3 id="az1258">LA UNUA EPISTOLO DE LA APOSTOLO PAŬLO AL LA <em>TESALONIKANOJ</em> </h3> <div class="chapitro"> <h4>1</h4> <p id="az1259"><span class="m">1</span> Paŭlo kaj Silvano kaj Timoteo al la eklezio de la Tesalonikanoj en Dio, la Patro, kaj la Sinjoro Jesuo Kristo: Graco al vi kaj paco.</p>

 <p id="az1260"><span class="m">2</span> Ni ĉiam dankas Dion pri vi ĉiuj, memorigante pri vi en niaj preĝoj; <span class="m">3</span> memorante senĉese vian laboron de fido kaj penadon de amo kaj paciencon de espero al nia Sinjoro Jesuo Kristo, antaŭ nia Dio kaj Patro; <span class="m">4</span> sciante, fratoj, amataj de Dio, vian elekton, <span class="m">5</span> ĉar nia evangelio venis al vi ne nur parole, sed ankaŭ kun potenco kaj kun la Sankta Spirito kaj plena certigo; vi scias, kiaj homoj ni ĉe vi montriĝis pro vi. <span class="m">6</span> Kaj vi fariĝis imitantoj de ni kaj de la Sinjoro, ricevinte la vorton en multe da aflikto, kun ĝojo de la Sankta Spirito; <span class="m">7</span> tiel, ke vi fariĝis modelo por ĉiuj kredantoj en Makedonujo kaj en la Aĥaja lando. <span class="m">8</span> Ĉar de vi la vorto de la Sinjoro estas diseĥita ne nur en Makedonujo kaj la Aĥaja lando, sed en ĉiu loko via fido al Dio disvastiĝis, tiel, ke ni ne bezonas diri ion. <span class="m">9</span> Ĉar ili mem pri ni rakontas, kian alvenon ni havis ĉe vi; kaj kiel vi vin turnis al Dio for de idoloj, por servi vivantan kaj veran Dion, <span class="m">10</span> kaj atendi Lian Filon el la ĉielo, la Filon, kiun Li levis el la mortintoj, Jesuon, kiu nin savas de la estonta kolerego.</p>

 </div>

 <div class="chapitro"> <h4>2</h4> <p id="az1261"><span class="m">1</span> Ĉar vi mem scias, fratoj, ke nia alveno al vi ne montriĝis senfrukta; <span class="m">2</span> sed suferinte kaj insultite en <span class="nomo" lang="und" title="Ne-Esperanta nomo. Lingvo: nespecifita">Filipi</span>, kiel vi scias, ni kuraĝiĝis en nia Dio prediki al vi la evangelion de Dio meze de granda konflikto. <span class="m">3</span> Ĉar nia instruado ne devenis de eraro, nek de malpureco, kaj ĝi ne estas kun ruzo; <span class="m">4</span> sed kiel Dio nin aprobis, por konfidi al ni la evangelion, tiel ni parolas, por plaĉi ne al homoj, sed al Dio, kiu esploras niajn korojn. <span class="m">5</span> Ĉar, kiel vi scias, ni neniam troviĝis kun vortoj flataj, nek kun avideca preteksto (Dio estas atestanto), <span class="m">6</span> nek celante homan gloron ĉe vi aŭ ĉe iu alia, kvankam ni povis esti al vi ŝarĝaj, kiel apostoloj de Kristo. <span class="m">7</span> Sed ni estis mildaj inter vi, kiel vartistino, fleganta siajn proprajn infanojn; <span class="m">8</span> tiel same ni, sentante por vi koran inklinon, volonte tiam dividus kun vi, ne nur la evangelion de Dio, sed ankaŭ niajn proprajn animojn, ĉar vi fariĝis por ni tre karaj. <span class="m">9</span> Ĉar vi memoras, fratoj, nian penadon kaj laboregon: nokte kaj tage laborante, por ke ni ne fariĝu ŝarĝo por iu el vi, ni predikadis al vi la evangelion de Dio. <span class="m">10</span> Vi estas atestantoj, kaj Dio ankaŭ, kiel sankte kaj juste kaj senkulpe ni kondutis ĉe vi kredantoj; <span class="m">11</span> kiel vi scias, ke por ĉiu el vi ni estis kiel patro ĉe siaj infanoj, vin admonante kaj kuraĝigante, kaj petegante, <span class="m">12</span> ke vi iradu inde je Dio, kiu vin vokas en Sian regnon kaj gloron.</p>

 <p id="az1262"><span class="m">13</span> Pro ĉi tio ankaŭ ni senĉese dankas Dion, ke ricevinte per nia parolo la vorton de Dio, vi akceptis ne la homan vorton, sed, kiel ĝi vere estas, la Dian vorton, kiu ankaŭ energias en vi, kiuj kredas. <span class="m">14</span> Ĉar vi, fratoj, fariĝis imitantoj de la eklezioj de Dio en Kristo Jesuo, kiuj estas en Judujo; ĉar tiajn samajn suferojn vi ankaŭ spertis ĉe viaj samlandanoj, kiajn tiuj ĉe la Judoj, <span class="m">15</span> kiuj mortigis la Sinjoron Jesuo kaj la profetojn, kaj nin elpelis, kaj ne plaĉas al Dio, kaj estas kontraŭuloj al ĉiuj homoj; <span class="m">16</span> ili malhelpis al ni prediki al la nacianoj, por ke ili saviĝu, por kompletigi ĉiam la sumon de siaj pekoj; kaj sur ilin venis la kolero ĝis ekstrema mezuro.</p>

 <p id="az1263"><span class="m">17</span> Sed, fratoj, ni, senigite je vi dum kelka tempo, persone, ne kore, des pli fervore klopodis vidi vian vizaĝon kun multa sopiro; <span class="m">18</span> ĉar ni deziris veni al vi; mi, Paŭlo, tion deziris pli ol unufoje; sed malhelpis nin Satano. <span class="m">19</span> Ĉar kio estas nia espero, aŭ ĝojo, aŭ krono de singratulado? Ĉu ĝi ja ne estas vi, antaŭ nia Sinjoro Jesuo Kristo ĉe lia alveno? <span class="m">20</span> Ĉar vi estas nia gloro kaj nia ĝojo.</p>

 </div>

 <div class="chapitro"> <h4>3</h4> <p id="az1264"><span class="m">1</span> Kiam do ni jam ne povis resti trankvilaj, ni decidis esti lasitaj solaj en Ateno; <span class="m">2</span> kaj ni sendis Timoteon, nian fraton kaj servanton de Dio en la evangelio de Kristo, por firmigi vin kaj konsoli vin pri via fido, <span class="m">3</span> por ke neniu estu ŝancelita de tiuj afliktoj; ĉar vi mem scias, ke ili apartenas al nia sorto. <span class="m">4</span> Ĉar kiam ni estis ĉe vi, ni antaŭdiris al vi, ke ni nepre suferos; kaj tio efektive okazis, kiel vi ja scias. <span class="m">5</span> Pro tio mi ankaŭ, kiam mi jam ne povis resti trankvila, sendis, por ke mi certiĝu pri via fido, pro timo, ke eble la tentanto vin tentis kaj ke nia laboro fariĝos senutila. <span class="m">6</span> Sed kiam Timoteo, ĵus veninte al ni de vi, donis al ni bonajn sciigojn pri via fido kaj via amo, kaj ke vi ĉiam memoras nin bonkore, sopirante vidi nin, kiel ni ankaŭ vin, <span class="m">7</span> pro tio ni konsoliĝis, fratoj, pri vi, en ĉia nia malĝojo kaj aflikto, per via fido; <span class="m">8</span> ĉar nun ni vivas, se vi staras firme en la Sinjoro. <span class="m">9</span> Ĉar kian dankon ni povas repagi al Dio pri vi, pro la tuta ĝojo, per kiu ni ĝojas pro vi antaŭ Dio; <span class="m">10</span> nokte kaj tage preĝante fervore, ke ni povu vidi vian vizaĝon kaj perfektigi la mankojn de via fido?</p>

 <p id="az1265"><span class="m">11</span> Nia Dio kaj Patro mem kaj nia Sinjoro Jesuo direktu nian vojon al vi; <span class="m">12</span> kaj la Sinjoro pligrandigu kaj abundigu ĉe vi la amon de unu al la alia kaj al ĉiuj, kiel ni amas vin; <span class="m">13</span> por ke li faru viajn korojn senkulpaj kaj sanktaj antaŭ nia Dio kaj Patro, ĉe la alveno de nia Sinjoro Jesuo kun ĉiuj liaj sanktuloj.</p>

 </div>

 <div class="chapitro"> <h4>4</h4> <p id="az1266"><span class="m">1</span> Fine do, fratoj, ni petegas kaj admonas vin en la Sinjoro Jesuo, ke kiamaniere vi lernis de ni, kiel vi devus iradi kaj plaĉi al Dio (kaj vi ja tiel iradas), tiamaniere vi pli kaj pli abunde agu. <span class="m">2</span> Ĉar vi scias, kian admonon ni donis al vi en la Sinjoro Jesuo. <span class="m">3</span> Ĉar jen estas la volo de Dio, via sanktiĝo, ke vi vin detenu de malĉasteco; <span class="m">4</span> ke ĉiu el vi sciu preni al si sian propran aĵon en sankteco kaj honoro, <span class="m">5</span> ne en la pasio de volupto, kiel la nacianoj, kiuj ne konas Dion; <span class="m">6</span> ke neniu peku kaj trompu sian fraton en ĉi tio; ĉar la Eternulo estas venĝanto en ĉio tio, kiel ankaŭ ni antaŭavertis vin kaj atestis. <span class="m">7</span> Ĉar Dio nin vokis ne por malpureco, sed por sanktiĝo. <span class="m">8</span> Tiu do, kiu malakceptas, malakceptas ne homon, sed Dion, kiu donas al vi Sian Sanktan Spiriton.</p>

 <p id="az1267"><span class="m">9</span> Sed pri amo al la frataro, vi ne bezonas, ke oni skribu al vi, ĉar vi mem estas instruitaj de Dio ami unu la alian; <span class="m">10</span> ĉar vi ja tion faras al ĉiuj fratoj, kiuj estas en la tuta Makedonujo. Sed ni admonas vin, fratoj, ke vi amu pli kaj pli abunde, <span class="m">11</span> kaj ke vi celu esti kvietaj, kaj fari viajn proprajn aferojn, kaj labori per viaj manoj, ĝuste kiel ni al vi ordonis; <span class="m">12</span> por ke vi iradu konvene antaŭ tiuj, kiuj estas ekstere, kaj por ke nenio al vi manku.</p>

 <p id="az1268"><span class="m">13</span> Sed ni ne volas, fratoj, ke vi ne sciu pri tiuj, kiuj endormiĝis; por ke vi ne malĝoju, kiel la ceteraj, kiuj havas nenian esperon. <span class="m">14</span> Ĉar se ni kredas, ke Jesuo mortis kaj releviĝis, tiel ankaŭ tiujn, kiuj endormiĝis en Jesuo, Dio venigos kun li. <span class="m">15</span> Ĉar ni diras al vi per la vorto de la Sinjoro, ke ni, kiuj estos vivaj, restantaj ĝis la alveno de la Sinjoro, tute ne havos lokon antaŭ la endormiĝintoj. <span class="m">16</span> Ĉar la Sinjoro mem malsupreniros de la ĉielo, kun signalkrio, kun la voĉo de la ĉefanĝelo, kaj kun la trumpeto de Dio; kaj la mortintoj en Kristo leviĝos la unuaj; <span class="m">17</span> poste ni, kiuj vivas, ankoraŭ restantaj, estos kune kun ili suprenkaptitaj en la nubojn, por renkonti la Sinjoron en la aero; kaj tiel ni estos por ĉiam kun la Sinjoro. <span class="m">18</span> Tial per tiuj vortoj konsolu unu la alian.</p>

 </div>

 <div class="chapitro"> <h4>5</h4> <p id="az1269"><span class="m">1</span> Sed pri la tempoj kaj okazoj, fratoj, vi ne bezonas, ke oni skribu al vi. <span class="m">2</span> Ĉar vi mem tute bone scias, ke la tago de la Sinjoro venas, kiel ŝtelisto en la nokto. <span class="m">3</span> Dum oni diras: Paco kaj sendanĝereco, tiam subita detruo venas sur ilin, kiel naskodoloro al gravedulino, kaj ili tute ne forsaviĝos. <span class="m">4</span> Sed vi, fratoj, ne estas en mallumo tiel, ke tiu tago vin trafus kiel ŝtelisto; <span class="m">5</span> ĉar vi ĉiuj estas filoj de lumo kaj filoj de la tago; ni ne estas el la nokto, nek el mallumo; <span class="m">6</span> tial ni ne dormu, kiel la ceteraj, sed ni viglu kaj estu sobraj. <span class="m">7</span> Ĉar kiuj dormas, tiuj dormas en la nokto; kaj kiuj ebriiĝas, tiuj ebriiĝas en la nokto. <span class="m">8</span> Sed ĉar ni estas el la tago, ni estu sobraj, surmetante la kirason de fido kaj amo, kaj, kiel kaskon, la esperon de savo. <span class="m">9</span> Ĉar Dio nin destinis ne al kolero, sed al la ricevo de savado per nia Sinjoro Jesuo Kristo, <span class="m">10</span> kiu mortis por ni, por ke ni vivu kune kun li, ĉu ni maldormos aŭ dormos. <span class="m">11</span> Tial admonu vin reciproke kaj edifu unu la alian, kiel ankaŭ vi jam faradas.</p>

 <p id="az1270"><span class="m">12</span> Sed ni petegas vin, fratoj, koni tiujn, kiuj laboras ĉe vi kaj estras ĉe vi en la Sinjoro kaj vin admonas, <span class="m">13</span> kaj estimi ilin treege kun amo pro ilia laboro. Estu pacemaj unu kun la alia. <span class="m">14</span> Kaj ni petas vin, fratoj, admonu la senordulojn, kuraĝigu la nebravulojn, subtenu la malfortulojn, estu paciencaj kontraŭ ĉiuj. <span class="m">15</span> Zorgu, ke neniu redonu al iu malbonon por malbono; sed ĉiam sekvu tion, kio estas bona, unu por alia kaj por ĉiuj. <span class="m">16</span> Ĝoju ĉiam; <span class="m">17</span> preĝu senĉese; <span class="m">18</span> pri ĉio donu dankon; ĉar tia estas la volo de Dio en Kristo Jesuo pri vi. <span class="m">19</span> Ne estingu la Spiriton; <span class="m">20</span> ne malestimu profetaĵojn; <span class="m">21</span> elprovu ĉion; tenu firme tion, kio estas bona; <span class="m">22</span> detenu vin de ĉia formo de malbono.</p>

 <p id="az1271"><span class="m">23</span> Kaj la Dio de paco vin sanktigu tute; kaj via spirito kaj animo kaj korpo estu plene konservitaj sen kulpo, ĉe la alveno de nia Sinjoro Jesuo Kristo. <span class="m">24</span> Fidela estas Tiu, kiu vin vokas, kiu ankaŭ faros.</p>

 <p id="az1272"><span class="m">25</span> Fratoj, preĝu por ni.</p>

 <p id="az1273"><span class="m">26</span> Salutu ĉiujn fratojn per sankta kiso. <span class="m">27</span> Mi solene petegas vin per la Sinjoro, ke oni legu ĉi tiun epistolon antaŭ la tuta frataro.</p>

 <p id="az1274"><span class="m">28</span> La graco de nia Sinjoro Jesuo Kristo estu kun vi.</p>

 </div>

 </div>

 <div class="libro" id="ntlibro14"> <h3 id="az1275">LA DUA EPISTOLO DE LA APOSTOLO PAŬLO AL LA <em>TESALONIKANOJ</em> </h3> <div class="chapitro"> <h4>1</h4> <p id="az1276"><span class="m">1</span> Paŭlo kaj Silvano kaj Timoteo al la eklezio de la Tesalonikanoj en Dio, nia Patro, kaj la Sinjoro Jesuo Kristo: <span class="m">2</span> Graco al vi kaj paco de Dio, la Patro, kaj de la Sinjoro Jesuo Kristo.</p>

 <p id="az1277"><span class="m">3</span> Ni devas ĉiam danki Dion pro vi, fratoj, kiel estas ja dece, pro tio, ke via fido kreskas treege, kaj abundas via reciproka amo de ĉiu al ĉiu, <span class="m">4</span> tiel, ke ni mem fanfaronas pri vi en la eklezioj de Dio, pro via pacienco kaj fido sub ĉiuj viaj persekutoj kaj afliktoj, kiujn vi elportadas; <span class="m">5</span> tio estas evidenta signo de la justa juĝo de Dio; por ke vi montriĝu indaj je la regno de Dio, por kiu vi ankaŭ suferas; <span class="m">6</span> ĉar estas justaĵo ĉe Dio redoni afliktojn al tiuj, kiuj vin afliktas, <span class="m">7</span> kaj al vi, la afliktataj, ripozon kun ni, ĉe la malkaŝiĝo de la Sinjoro Jesuo el la ĉielo kun la anĝeloj de lia potenco, <span class="m">8</span> en flamanta fajro, por venigi venĝon sur tiujn, kiuj ne konas Dion kaj ne obeas al la evangelio de nia Sinjoro Jesuo; <span class="m">9</span> kiuj suferos punadon, eternan detruon de antaŭ la vizaĝo de la Sinjoro kaj de la gloro de lia potenco, <span class="m">10</span> kiam li venos por esti glorata en siaj sanktuloj, kaj esti admirata ĉe ĉiuj, kiuj ekkredis (ĉar nia atestado ĉe vi estis kredata) en tiu tago. <span class="m">11</span> Por tiu celo ni ankaŭ konstante preĝas por vi, ke nia Dio vin trovu indaj je la voko, kaj kun potenco plenumu ĉiun bonvolon de boneco kaj ĉiun laboron de fido; <span class="m">12</span> por ke la nomo de nia Sinjoro Jesuo estu glorata en vi, kaj vi en li, laŭ la graco de nia Dio kaj la Sinjoro Jesuo Kristo.</p>

 </div>

 <div class="chapitro"> <h4>2</h4> <p id="az1278"><span class="m">1</span> Nun ni petegas vin, fratoj, koncerne la alvenon de nia Sinjoro Jesuo Kristo kaj nian alkolektiĝon al li, <span class="m">2</span> ke vi ne fariĝu facile skueblaj mense, kaj ne konsterniĝu, ĉu per spirito, aŭ per parolo, aŭ per letero ŝajne de ni, kvazaŭ la tago de la Sinjoro jam apudestus; <span class="m">3</span> neniu vin trompu iamaniere; ĉar nepre antaŭe okazos la apostateco, kaj la homo de peko malkaŝiĝos, la filo de pereo, <span class="m">4</span> kiu kontraŭmetas sin kaj levas sin super ĉion, kion oni nomas Dio aŭ adoras; tiel, ke li sidas en la templo de Dio, elmontrante sin, kvazaŭ li estas Dio. <span class="m">5</span> Ĉu vi ne memoras, ke mi diris tion al vi, dum mi estis kun vi? <span class="m">6</span> Kaj nun vi scias, kio malhelpas, por ke li malkaŝiĝu siatempe. <span class="m">7</span> Ĉar la mistero de maljusteco jam energias; sed restas ankoraŭ la malhelpanto, ĝis li estos formovita. <span class="m">8</span> Kaj tiam malkaŝiĝos la maljustulo, kiun la Sinjoro Jesuo detruos per la spiro de sia buŝo kaj neniigos per la apero de sia alveno; <span class="m">9</span> tiun, kies alveno estas pro la energio de Satano kun ĉia potenco kaj kun signoj kaj mensogaj mirindaĵoj, <span class="m">10</span> kaj kun ĉia trompo de maljusteco por la pereantoj, pro tio, ke ili ne ricevis la amon al la vero por esti savitaj. <span class="m">11</span> Kaj pro tio Dio sendas al ili energion de eraro, tiel, ke ili kredos mensogon; <span class="m">12</span> por ke estu juĝataj ĉiuj, kiuj ne kredis la veron, sed trovis plezuron en maljusteco.</p>

 <p id="az1279"><span class="m">13</span> Sed ni devas ĉiam danki Dion pro vi, fratoj, amataj de la Sinjoro, pro tio, ke Dio vin elektis de la komenco al savo en la sanktigo de la Spirito kaj kredo al la vero; <span class="m">14</span> al kiu Li vin vokis per nia evangelio, por la akiro de la gloro de nia Sinjoro Jesuo Kristo. <span class="m">15</span> Tial, fratoj, staru firme, kaj tenu la tradiciojn, kiujn vi lernis ĉu per parolo, aŭ per ia letero nia.</p>

 <p id="az1280"><span class="m">16</span> Nia Sinjoro Jesuo Kristo mem, kaj Dio, nia Patro, kiu nin amis kaj al ni donis eternan konsolon kaj bonan esperon per graco, <span class="m">17</span> konsolu viajn korojn kaj fortigu ilin por ĉia bona faro kaj vorto.</p>

 </div>

 <div class="chapitro"> <h4>3</h4> <p id="az1281"><span class="m">1</span> Fine, fratoj, preĝu por ni, ke la vorto de la Sinjoro disvastiĝu kaj estu glorata, kiel ankaŭ ĉe vi; <span class="m">2</span> kaj ke ni forsaviĝu de senprudentaj kaj malbonaj homoj; ĉar ne ĉe ĉiuj estas la fido. <span class="m">3</span> Sed fidela estas la Sinjoro, kiu vin fortikigos kaj vin defendos kontraŭ la malbonulo. <span class="m">4</span> Sed ni fidas la Sinjoron rilate vin, ke vi faras kaj faros tion, kion ni ordonas. <span class="m">5</span> Kaj la Sinjoro direktu viajn korojn en la amon al Dio kaj en la paciencon de Kristo.</p>

 <p id="az1282"><span class="m">6</span> Ni ordonas al vi, fratoj, en la nomo de la Sinjoro Jesuo Kristo, ke vi vin apartigu for de ĉiu frato, kiu iradas senorde kaj ne laŭ la tradicio, kiun oni ricevis de ni. <span class="m">7</span> Ĉar vi mem scias, kiel vi devas nin imiti; ĉar ni ne kondutis senorde inter vi; <span class="m">8</span> nek manĝis panon donace de iu, sed per laboro kaj penado, nokte kaj tage laborante, por ke ni ne fariĝu ŝarĝo por iu el vi; <span class="m">9</span> ne kvazaŭ ni ne havus tian rajton, sed por estigi nin ekzemplo antaŭ vi, ke vi nin imitu. <span class="m">10</span> Ĉar eĉ kiam ni estis ĉe vi, la jenon ni ordonis al vi: Se iu ne volas labori, tiu ankaŭ ne manĝu. <span class="m">11</span> Ĉar ni aŭdas, ke inter vi iradas senorde kelkaj, kiuj tute ne laboras, sed en ĉies aferojn sin enŝovas. <span class="m">12</span> Tiajn ni ordonas kaj admonas pro la Sinjoro Jesuo Kristo, ke kviete ili laboru kaj manĝu sian propran panon. <span class="m">13</span> Sed vi, fratoj, ne laciĝu en bonfarado. <span class="m">14</span> Sed se iu ne obeos al la parolo de ĉi tiu nia epistolo, rimarku tiun, kaj ne estu por li kamaradoj, por ke li hontiĝu. <span class="m">15</span> Tamen ne rigardu lin kiel malamikon, sed admonu lin kiel fraton.</p>

 <p id="az1283"><span class="m">16</span> La Sinjoro de paco mem donu al vi pacon ĉiutempe kaj ĉiumaniere. La Sinjoro estu kun vi ĉiuj.</p>

 <p id="az1284"><span class="m">17</span> La saluto de mi, Paŭlo, per mia propra mano, kiu estas la signo en ĉiu epistolo; tiel mi skribas. <span class="m">18</span> La graco de nia Sinjoro Jesuo Kristo estu kun vi ĉiuj.</p>

 </div>

 </div>

 <div class="libro" id="ntlibro15"> <h3 id="az1285">LA UNUA EPISTOLO DE LA APOSTOLO PAŬLO AL <em>TIMOTEO</em> </h3> <div class="chapitro"> <h4>1</h4> <p id="az1286"><span class="m">1</span> Paŭlo, apostolo de Kristo Jesuo, laŭ la ordono de Dio, nia Savanto, kaj Kristo Jesuo, nia espero, <span class="m">2</span> al Timoteo, mia vera filo en fido: Graco, kompato, kaj paco de Dio, la Patro, kaj de Kristo Jesuo, nia Sinjoro.</p>

 <p id="az1287"><span class="m">3</span> Kiel mi, ekironte en Makedonujon, petis vin resti en Efeso, por ke vi admonu kelkajn homojn, ke ili ne instruu alian doktrinon, <span class="m">4</span> nek atentu fabelojn kaj senfinajn genealogiojn, kiuj naskas diskutojn, pli ol tiun administradon de Dio, kiu estas laŭ la fido — tiel faru. <span class="m">5</span> Sed la celo de la admono estas amo el pura koro kaj bona konscienco kaj sincera fido; <span class="m">6</span> kion maltrafinte, kelkaj homoj sin deturnis al vanta babilado, <span class="m">7</span> dezirante esti instruistoj de la leĝo, kvankam ili ne komprenas tion, kion ili diras, nek tion, pri kio ili faras aserton. <span class="m">8</span> Sed ni scias, ke la leĝo estas bona, se oni ĝin laŭleĝe uzas, <span class="m">9</span> sciante, ke la leĝo ekzistas ne por justulo, sed por homoj senleĝaj kaj malobeemaj, malpiaj kaj pekemaj, malsanktaj kaj profanaj, por patromortigantoj kaj patrinomortigantoj, hommortigantoj, <span class="m">10</span> malĉastuloj kaj viruzaĉantoj, homŝtelistoj, mensogantoj, falseĵurantoj, kaj ĉio ajn alia kontraŭa al la sana doktrino; <span class="m">11</span> laŭ la konfidita al mi evangelio de la gloro de la benata Dio.</p>

 <p id="az1288"><span class="m">12</span> Mi dankas Kriston Jesuon, nian Sinjoron, kiu min kapabligas, tial, ke li trovis min fidela, destinante min al sia servado; <span class="m">13</span> kvankam mi antaŭe estis blasfemanto kaj persekutanto kaj insultanto; tamen mi ricevis kompaton, ĉar mi tion faris nesciante kaj nekredante; <span class="m">14</span> kaj la graco de nia Sinjoro abunde sufiĉegis kun fido kaj amo, kiuj estas en Kristo Jesuo. <span class="m">15</span> Fidinda estas la diro, kaj inda je plena akcepto, ke Kristo Jesuo envenis en la mondon, por savi pekantojn, el kiuj mi estas la ĉefa; <span class="m">16</span> tamen pro tiu kaŭzo mi ricevis kompaton, por ke en mi, kiel la ĉefa, Jesuo Kristo elmontru sian tutan paciencegon, kiel ekzemplo por tiuj, kiuj poste kredos al li por eterna vivo. <span class="m">17</span> Nun al la Reĝo eterna, senmorta, nevidebla, la sola Dio, estu honoro kaj gloro por ĉiam kaj eterne. Amen.</p>

 <p id="az1289"><span class="m">18</span> Ĉi tiun zorgadon mi komisias al vi, mia filo Timoteo, laŭ la profetaĵoj, kiuj antaŭiris sur vin, ke per ili vi militadu la bonan militon, <span class="m">19</span> tenante la fidon kaj bonan konsciencon, kiun forpuŝinte de si, kelkaj homoj ŝippereis rilate la fidon; <span class="m">20</span> el kiuj estas Himeneo kaj Aleksandro, kiujn mi transdonis al Satano, por ke ili lernu ne blasfemi.</p>

 </div>

 <div class="chapitro"> <h4>2</h4> <p id="az1290"><span class="m">1</span> Mi konsilas do, antaŭ ĉio, fari petegojn, preĝojn, propetadojn, dankojn por ĉiuj; <span class="m">2</span> por reĝoj kaj ĉiuj eminentuloj, por ke ni vivadu trankvile kaj kviete en plena pieco kaj seriozeco. <span class="m">3</span> Tio estas bona kaj akceptebla antaŭ Dio, nia Savanto, <span class="m">4</span> kiu volas, ke ĉiuj homoj estu savitaj kaj venu al la scio de la vero. <span class="m">5</span> Ĉar ekzistas unu Dio, kaj unu interulo inter Dio kaj homoj, homo, Kristo Jesuo, <span class="m">6</span> kiu sin donis kiel elaĉetaĵon por ĉiuj, ateston elmontrotan en konvenaj tempoj; <span class="m">7</span> por kio mi estas nomita predikisto kaj apostolo (mi diras la veron, mi ne mensogas), instruisto por la nacianoj en fido kaj vero.</p>

 <p id="az1291"><span class="m">8</span> Mi deziras do, ke la viroj preĝu en ĉiu loko, levante sanktajn manojn, sen kolero kaj disputado. <span class="m">9</span> Tiel same, ke virinoj sin vestu per decaj vestoj, kun modesteco kaj sobreco; ne kun harplektaĵoj, aŭ oro, aŭ perloj, aŭ multekostaj vestoj; <span class="m">10</span> sed (kio konvenas al virinoj konfesantaj la piecon) per bonfaroj. <span class="m">11</span> Virino lernu en kvieteco kun ĉia submetiĝo. <span class="m">12</span> Sed mi ne permesas al virino instruadi, nek regi super viro, sed esti en kvieteco. <span class="m">13</span> Ĉar <span class="nomo" lang="und" title="Ne-Esperanta nomo. Lingvo: nespecifita">Adam</span> kreiĝis la unua, poste <span class="nomo" lang="und" title="Ne-Esperanta nomo. Lingvo: nespecifita">Eva</span>; <span class="m">14</span> kaj <span class="nomo" lang="und" title="Ne-Esperanta nomo. Lingvo: nespecifita">Adam</span> ne trompiĝis; sed la virino, trompite, falis en pekon; <span class="m">15</span> sed ŝi saviĝos per la naskado, se ili daŭras en fido kaj amo kaj sanktiĝo kun sobreco.</p>

 </div>

 <div class="chapitro"> <h4>3</h4> <p id="az1292"><span class="m">1</span> Fidinda estas la diro: Se iu celas episkopecon, tiu deziras bonan laboron. <span class="m">2</span> Episkopo do devas esti neriproĉebla, edzo de unu edzino, sobra, moderema, ordema, gastama, instruema, <span class="m">3</span> ne vindrinkema, ne batema; sed mildanima, ne disputema, ne monamanto; <span class="m">4</span> reganta bone sian propran domanaron, tenante siajn gefilojn sub regado kun ĉia seriozeco <span class="m">5</span> (sed se iu ne scias regi sian propran domon, kiel li zorgos pri la eklezio de Dio?); <span class="m">6</span> ne novico, por ke li ne ŝvelu per fiereco kaj ne falu en la kondamnon de la diablo. <span class="m">7</span> Krom tio li devas havi bonan ateston de la eksteruloj, por ke li ne falu en riproĉon kaj kaptilon de la diablo. <span class="m">8</span> Tiel same diakonoj devas esti seriozaj, ne duflanke parolantaj, ne tro amantaj vinon, ne avidantaj malhonoran gajnon; <span class="m">9</span> tenantaj la misteron de la fido en pura konscienco. <span class="m">10</span> Kaj tiuj ankaŭ estu unue provitaj; poste ili servu kiel diakonoj, se ili estos neriproĉeblaj. <span class="m">11</span> Virinoj ankaŭ devas esti seriozaj, ne kalumniantoj, sobraj, fidelaj pri ĉio. <span class="m">12</span> La diakonoj estu edzoj de po unu edzino, regantaj bone siajn gefilojn kaj siajn proprajn domojn. <span class="m">13</span> Ĉar tiuj, kiuj bone servadis kiel diakonoj, akiras al si bonan gradon kaj grandan kuraĝon en la fido, kiu estas en Kristo Jesuo.</p>

 <p id="az1293"><span class="m">14</span> Ĉi tion mi skribas al vi, esperante veni al vi baldaŭ, <span class="m">15</span> sed se mi prokrastos, por ke vi komprenu, kiel oni devas konduti en la domo de Dio, kiu estas la eklezio de la vivanta Dio, la kolono kaj bazo de la vero. <span class="m">16</span> Kaj laŭ konsento, granda estas la mistero de pieco: Tiu, kiu elmontriĝis en la karno, praviĝis en la spirito, estis vidita de anĝeloj, pripredikita ĉe la nacioj, prikredita en la mondo, prenita supren en gloro.</p>

 </div>

 <div class="chapitro"> <h4>4</h4> <p id="az1294"><span class="m">1</span> Sed la Spirito klare diras, ke en la venontaj tempoj kelkaj defalos de la fido, atentante delogantajn spiritojn kaj doktrinojn de demonoj, <span class="m">2</span> per la hipokriteco de trompantoj, kiuj havas la konsciencon kaŭterizitan kvazaŭ per brule varmega fero, <span class="m">3</span> admonante ne edziĝi, kaj deteni sin de manĝaĵoj, kiujn Dio kreis por ke ili estu danke ricevitaj de tiuj, kiuj kredas kaj scias la veron. <span class="m">4</span> Ĉar ĉiu kreitaĵo de Dio estas bona, kaj nenio devas esti forĵetita, se oni ĝin ricevas kun dankesprimo, <span class="m">5</span> ĉar ĝi estas sanktigita per la parolo de Dio kaj per preĝo.</p>

 <p id="az1295"><span class="m">6</span> Se vi memorigos la fratojn pri tio, vi estos bona servanto de Kristo Jesuo, nutrita per la vortoj de la fido kaj de la bona doktrino, kiun vi jam sekvis; <span class="m">7</span> sed forrifuzu profanajn kaj avinajn fabelojn. Kaj ekzercu vin al pieco; <span class="m">8</span> ĉar korpa ekzercado malmulte utilas; sed pieco utilas al ĉio, havante promeson pri la nuna vivo kaj pri la estonta. <span class="m">9</span> Fidinda estas la diro, kaj inda je plena akcepto. <span class="m">10</span> Ĉar por tio ni laboras kaj batalas, ĉar ni apogas nian esperon sur la vivantan Dion, kiu estas la Savanto de ĉiuj homoj, precipe de la kredantoj. <span class="m">11</span> Tion ordonu kaj instruu. <span class="m">12</span> Neniu malestimu vian junecon, sed vi estu ekzemplo al la kredantoj, per parolo, per konduto, per amo, per fido, per ĉasteco. <span class="m">13</span> Ĝis mi venos, atentu legadon, konsilon, instruadon. <span class="m">14</span> Ne malŝatu la donacon, kiu estas en vi, donita al vi per profetado, kun la surmetado de la manoj de la presbiteraro. <span class="m">15</span> Estu diligenta pri tiuj aferoj; dediĉu vin al ili, por ke via progreso evidentiĝu al ĉiuj. <span class="m">16</span> Zorgu pri vi mem kaj pri via instruo. Persistu en tio; ĉar, tion farante, vi savos vin mem, kaj tiujn, kiuj vin aŭskultas.</p>

 </div>

 <div class="chapitro"> <h4>5</h4> <p id="az1296"><span class="m">1</span> Ne riproĉu maljunulon, sed konsilu lin, kiel patron; la pli junajn virojn, kiel fratojn; <span class="m">2</span> la maljunulinojn, kiel patrinojn; la pli junajn virinojn, kiel fratinojn, kun ĉia ĉasteco. <span class="m">3</span> Respektu tiujn vidvinojn, kiuj estas efektive vidvinoj. <span class="m">4</span> Sed se iu vidvino havas filojn aŭ nepojn, ĉi tiuj lernu unue montri piecon ĉe sia propra familio kaj rekompenci siajn gepatrojn; ĉar tio estas akceptebla antaŭ Dio. <span class="m">5</span> Tiu, kiu estas efektiva vidvino kaj izolitino, apogas sian esperon sur Dion, kaj persistas en petegoj kaj preĝoj nokte kaj tage. <span class="m">6</span> Sed la voluptamanta, ankoraŭ vivante, malvivas. <span class="m">7</span> Tion ankaŭ ordonu, por ke ili estu sen riproĉo. <span class="m">8</span> Sed se iu ne zorgas pri siaj propraj, kaj precipe pri siaj familianoj, tiu malkonfesis la fidon, kaj estas pli malbona ol nekredanto. <span class="m">9</span> Estu registrata kiel vidvino tiu, kiu havas ne malpli ol sesdek jarojn, estis edzino de unu viro, <span class="m">10</span> estas bone atestata pri bonfarado, edukis infanojn, gastigis fremdulojn, lavis la piedojn de la sanktuloj, helpis la suferantojn, kaj sekvis ĉian bonfaradon. <span class="m">11</span> Sed la pli junajn vidvinojn malakceptu; ĉar post kiam ili ekfariĝos luksemaj kontraŭ Kristo, ili deziras edziniĝi, <span class="m">12</span> meritante kondamnon, ĉar ili vantigis sian unuan fidon. <span class="m">13</span> Krom tio ili lernas esti senutilaj, rondirante de domo al domo; kaj ne sole senutilaj, sed ankaŭ babilemaj kaj sintrudemaj, parolante nekonvenaĵojn. <span class="m">14</span> Mi volas do, ke la pli junaj edziniĝu, nasku infanojn, mastrumadu, ne donu al la malamiko pretekston por kalumnio; <span class="m">15</span> ĉar kelkaj jam turniĝis flanken post Satano. <span class="m">16</span> Se iu kredantino havas vidvinojn, ŝi helpu ilin, kaj la eklezio ne estu ŝarĝata; por ke ĝi helpu la efektivajn vidvinojn.</p>

 <p id="az1297"><span class="m">17</span> La presbiteroj, kiuj regas bone, estu rigardataj kiel indaj je duobla honoro, precipe tiuj, kiuj laboras super la vorto kaj instruado. <span class="m">18</span> Ĉar la Skribo diras: Ne fermu la buŝon al bovo draŝanta. Kaj: La laboristo meritas sian salajron. <span class="m">19</span> Kontraŭ presbitero ne akceptu denuncon krom ĉe du aŭ tri atestantoj. <span class="m">20</span> La pekintojn riproĉu antaŭ la okuloj de ĉiuj, por ke la ceteraj ankaŭ timu. <span class="m">21</span> Mi admonas vin antaŭ Dio kaj Kristo Jesuo kaj la elektitaj anĝeloj, ke vi zorgu pri tiuj aferoj sen antaŭjuĝo, farante nenion pro partieco. <span class="m">22</span> Sur neniun surmetu la manojn tro rapidece, kaj ne estu partoprenanto en la pekoj de aliaj; konservu vin ĉasta. <span class="m">23</span> Ne plu estu akvotrinkanto, sed uzu iom da vino pro la stomako kaj viaj oftaj malfortoj. <span class="m">24</span> La pekoj de unuj estas evidentaj, antaŭirantaj al la juĝo; kaj aliajn homojn ili sekvas. <span class="m">25</span> Tiel same ankaŭ ekzistas bonaj faroj, kiuj estas evidentaj, kaj la alispecaj ne povas esti kaŝitaj.</p>

 </div>

 <div class="chapitro"> <h4>6</h4> <p id="az1298"><span class="m">1</span> Ĉiuj subjugaj sklavoj rigardu siajn estrojn kiel indajn je ĉia honoro, por ke la nomo de Dio kaj la doktrino ne estu blasfemataj. <span class="m">2</span> Kaj tiuj, kiuj havas kredantajn estrojn, ne malestimu ilin tial, ke ili estas fratoj, sed servu al ili tiom pli, ĉar tiuj, kiuj partoprenas en la Didonaco, estas fidelaj kaj amataj. Tion instruu kaj konsilu.</p>

 <p id="az1299"><span class="m">3</span> Se iu instruas malsame kaj ne konsentas al sanaj vortoj, la vortoj de nia Sinjoro Jesuo Kristo, kaj al la laŭpieca doktrino, <span class="m">4</span> tiu estas fanfaronema, nenion sciante, sed malsana je demandoj kaj privortaj diskutoj, de kiuj naskiĝas envio, malpaco, mallaŭdoj, malbonaj suspektoj, <span class="m">5</span> disputadoj de homoj mense perversigitaj kaj senigitaj je la vero, supozantaj, ke la pieco estas gajnilo. <span class="m">6</span> Sed la pieco kun kontenteco estas granda gajnilo; <span class="m">7</span> ĉar ni nenion enportis en la mondon, kaj ni ne povas ion forporti; <span class="m">8</span> sed havante manĝaĵojn kaj vestojn, ni estos per tio kontentaj. <span class="m">9</span> Tamen tiuj, kiuj volas riĉiĝi, falas en tenton kaj kaptilon kaj multajn malsaĝajn kaj malutilajn dezirojn tiajn, kiaj dronigas la homojn en detruo kaj pereo. <span class="m">10</span> Ĉar la amo al mono estas radiko de ĉia malbono; celante al tio, kelkaj forvagis de la fido kaj sin trapikis per multaj malĝojoj.</p>

 <p id="az1300"><span class="m">11</span> Sed vi, ho homo de Dio, forsaviĝu de tiaj aferoj, kaj sekvu justecon, piecon, fidon, amon, paciencon, mildecon. <span class="m">12</span> Batalu la bonan batalon de la fido, kaj ektenu la eternan vivon, al kiu vi estas vokita kaj konfesis la bonan konfeson antaŭ multaj atestantoj. <span class="m">13</span> Mi vin admonas antaŭ Dio, kiu ĉion vivigadas, kaj antaŭ Kristo Jesuo, kiu antaŭ Pontio Pilato atestis la bonan konfeson, <span class="m">14</span> ke vi plenumu la ordonon sen makulo, sen riproĉo, ĝis la apero de nia Sinjoro Jesuo Kristo, <span class="m">15</span> kiun aperon en Siaj propraj tempoj montros Tiu, kiu estas la benata kaj sola Potenculo, la Reĝo de reĝoj kaj Sinjoro de sinjoroj, <span class="m">16</span> kiu sola havas senmortecon, loĝante en lumo neatingebla, kaj kiun neniu vidis nek povas vidi, al kiu estu honoro kaj potenco eterna. Amen.</p>

 <p id="az1301"><span class="m">17</span> Admonu tiujn, kiuj estas riĉaj en la nuna mondo, ke ili ne estu arogantaj, kaj ke ili apogu sian esperon ne sur la malcertecon de la riĉo, sed sur Dion, kiu donas al ni riĉe ĉion por ĝuado; <span class="m">18</span> ke ili bone agadu, ke ili estu riĉaj je bonaj faroj, ke ili estu pretaj disdoni, simpatiemaj; <span class="m">19</span> provizante por si bonan fundamenton kontraŭ la venonta tempo, por ke ili ektenu la efektivan vivon.</p>

 <p id="az1302"><span class="m">20</span> Ho Timoteo, gardu tion, kio estas komisiita al vi, deturnante vin for de la babiladoj kaj kontraŭparoloj de la falsenomata scio; <span class="m">21</span> kiun konfesante, kelkaj maltrafis rilate la fidon.</p>

 <p id="az1303">Graco estu kun vi.</p>

 </div>

 </div>

 <div class="libro" id="ntlibro16"> <h3 id="az1304">LA DUA EPISTOLO DE LA APOSTOLO PAŬLO AL <em>TIMOTEO</em> </h3> <div class="chapitro"> <h4>1</h4> <p id="az1305"><span class="m">1</span> Paŭlo, apostolo de Kristo Jesuo, per la volo de Dio, laŭ la promeso de vivo, kiu estas en Kristo Jesuo, <span class="m">2</span> al Timoteo, mia amata filo: Graco, kompato, kaj paco de Dio, la Patro, kaj de Kristo Jesuo, nia Sinjoro.</p>

 <p id="az1306"><span class="m">3</span> Mi dankas Dion, kiun mi adoras de post miaj praavoj kun pura konscienco, ke konstantan memoron mi havas pri vi en miaj preĝoj, nokte kaj tage <span class="m">4</span> sopirante vidi vin, memorante viajn larmojn, por ke mi pleniĝu de ĝojo; <span class="m">5</span> ricevinte rememoron pri la sincera fido, kiu estas en vi, kaj kiu loĝis unue en via avino Lois kaj en via patrino Eŭnike, kaj, mi konvinkiĝis, en vi ankaŭ. <span class="m">6</span> Pro tio mi memorigas vin, ke vi reekbruligu la donacon de Dio, kiu estas en vi per la surmetado de miaj manoj. <span class="m">7</span> Ĉar Dio donis al ni spiriton ne de malkuraĝeco, sed de potenco kaj amo kaj sinregado. <span class="m">8</span> Ne hontu do pri la atesto de nia Sinjoro, nek pri mi, lia malliberulo; sed kunelportu suferojn kun la evangelio laŭ la potenco de Dio, <span class="m">9</span> kiu nin savis kaj vokis per sankta voko, ne laŭ niaj faroj, sed laŭ Sia propra antaŭintenco kaj laŭ la graco donita al ni en Kristo Jesuo antaŭ tempoj eternaj, <span class="m">10</span> sed nun malkaŝita per la apero de nia Savanto Jesuo Kristo, kiu neniigis la morton kaj enlumigis la vivon kaj la senmortecon per la evangelio, <span class="m">11</span> al kiu mi estas nomita predikisto kaj apostolo kaj instruisto. <span class="m">12</span> Pro tio mi ankaŭ suferas tiel; tamen mi ne hontas; ĉar mi konas tiun, al kiu mi kredis, kaj mi konvinkiĝis, ke li havas la povon gardi mian konfiditaĵon ĝis tiu tago. <span class="m">13</span> Konservu la modelon de sanaj vortoj, kiujn vi aŭdis de mi, en fido kaj amo, kiuj estas en Kristo Jesuo. <span class="m">14</span> La bonan konfiditaĵon gardu per la Sankta Spirito, kiu loĝas en ni.</p>

 <p id="az1307"><span class="m">15</span> Vi scias, ke forturniĝis de mi ĉiuj en Azio, el kiuj estas Figelo kaj <span class="nomo" lang="und" title="Ne-Esperanta nomo. Lingvo: nespecifita">Hermogenes</span>. <span class="m">16</span> La Sinjoro donu kompaton al la domo de Onesiforo; ĉar li ofte min refreŝigis, kaj li ne hontis pri mia kateno, <span class="m">17</span> sed kiam li estis en Romo, li elserĉis min tre diligente kaj min trovis <span class="m">18</span> (la Sinjoro donu al li, ke li trovu kompaton ĉe la Sinjoro en tiu tago), kaj vi scias tre bone, kiom da servoj li faris en Efeso.</p>

 </div>

 <div class="chapitro"> <h4>2</h4> <p id="az1308"><span class="m">1</span> Vi do, mia filo, fortikiĝu en la graco, kiu estas en Kristo Jesuo. <span class="m">2</span> Kaj kion vi de mi aŭdis inter multaj atestantoj, tion transdonu al fidelaj homoj, kompetentaj instrui ankaŭ aliajn. <span class="m">3</span> Vi do elportu suferojn, kiel bona militisto de Jesuo Kristo. <span class="m">4</span> Neniu militanto sin implikas en la aferojn de ĉi tiu vivo; por ke li plaĉu al sia varbinto. <span class="m">5</span> Kaj se iu konkuras kiel atleto, li ne estas kronata, se li ne laŭregule konkuris. <span class="m">6</span> La laboranta terkultivisto devas la unua partopreni en la fruktoj. <span class="m">7</span> Konsideru tion, kion mi diras; ĉar la Sinjoro donos al vi komprenon pri ĉio. <span class="m">8</span> Memoru Jesuon Kriston, levitan el la mortintoj, el la idaro de <span class="nomo" lang="und" title="Ne-Esperanta nomo. Lingvo: nespecifita">David</span>, laŭ mia evangelio; <span class="m">9</span> en ĝi mi elportas suferadon ĝis ligiloj, kiel krimulo, sed la vorto de Dio ne estas ligita. <span class="m">10</span> Tial mi suferas ĉion pro la elektitoj, por ke ili ankaŭ atingu la en Kristo Jesuo savon kun gloro eterna. <span class="m">11</span> Fidinda estas la diro: Ĉar se ni mortis kun li, ni ankaŭ vivos kun li; <span class="m">12</span> se ni suferas, ni ankaŭ reĝos kun li; se ni malkonfesos lin, li ankaŭ nin malkonfesos; <span class="m">13</span> se ni malfidas, li restas fidela; ĉar li ne povas malkonfesi sin mem.</p>

 <p id="az1309"><span class="m">14</span> Memorigu ilin pri tio, admonante ilin antaŭ la Sinjoro, ke ili ne vortobatalu, kio estas neniel utila, kun risko de ŝancelo por la aŭdantoj. <span class="m">15</span> Klopodu prezenti vin ĉe Dio kiel aprobita, laboranto senriproĉa, ĝuste pritaksante la vorton de la vero. <span class="m">16</span> Sed evitu profanajn babiladojn; ĉar ili iros antaŭen al pli multe da malpieco, <span class="m">17</span> kaj ilia parolo dismordos kiel gangreno; el kiuj estas Himeneo kaj Fileto, <span class="m">18</span> kiuj pri la vero eraris, dirante, ke la releviĝo estas jam pasinta; kaj ili renversas la fidon de kelkaj. <span class="m">19</span> Tamen la firma fundamento de Dio staras, havante la jenan sigelon: La Sinjoro konas tiujn, kiuj estas liaj, kaj: Foriru de maljusteco ĉiu, kiu nomas la nomon de la Sinjoro. <span class="m">20</span> Sed en granda domo estas vazoj ne nur oraj kaj arĝentaj, sed ankaŭ lignaj kaj argilaj, kaj unuj por honoro kaj aliaj por malhonoro. <span class="m">21</span> Se do iu purigos sin de ĉi tiuj, li estos vazo por honoro, sanktigita, taŭga por la mastro, pretigita por ĉiu bona laboro. <span class="m">22</span> Sed forkuru de junulaj voluptoj, kaj sekvu justecon, fidon, amon, pacon, kune kun tiuj, kiuj vokas la Sinjoron el pura koro. <span class="m">23</span> Sed malsaĝajn kaj neklerajn demandojn evitu, sciante, ke ili naskas malpacojn. <span class="m">24</span> Kaj la servisto de la Sinjoro devas ne malpaci, sed esti afabla al ĉiuj, instruema, tolerema, <span class="m">25</span> en humileco instruante tiujn, kiuj kontraŭstaras; eble Dio donos al ili penton, por ke ili venu al scio de la vero, <span class="m">26</span> kaj por ke ili sobraj eliĝu el la kaptilo de la diablo, kaptite de li, por plenumi lian volon.</p>

 </div>

 <div class="chapitro"> <h4>3</h4> <p id="az1310"><span class="m">1</span> Sed sciu, ke en la lastaj tagoj venos danĝeraj tempoj. <span class="m">2</span> Ĉar homoj estos sinamantaj, monamantaj, fanfaronemaj, arogantaj, insultemaj, malobeemaj al gepatroj, sendankaj, nesanktaj, <span class="m">3</span> neparencamaj, nepacigeblaj, kalumniemaj, nesinregantaj, malmildaj, ne bonamantaj, <span class="m">4</span> perfidemaj, pasiemaj, ventoplenaj, plezuron amantaj pli ol Dion; <span class="m">5</span> havante ŝajnon de pieco, sed neinte ĝian potencon; de ĉi tiuj ankaŭ vin forturnu. <span class="m">6</span> Ĉar el ĉi tiuj estas tiuj, kiuj rampas en domojn, kaj forkaptas malsaĝajn virinojn, ŝarĝitajn de pekoj, forkondukatajn per diversaj voluptoj, <span class="m">7</span> ĉiam lernantajn, kaj neniam kapablajn veni al la scio de la vero. <span class="m">8</span> Kaj kiel <span class="nomo" lang="und" title="Ne-Esperanta nomo. Lingvo: nespecifita">Janes</span> kaj <span class="nomo" lang="und" title="Ne-Esperanta nomo. Lingvo: nespecifita">Jambres</span> kontraŭstaris al Moseo, tiel same ĉi tiuj ankaŭ kontraŭstaras al la vero, homoj kun malnobligita spirito, por la fido senvaloraj. <span class="m">9</span> Sed ili ne plu iros antaŭen; ĉar ilia malsaĝeco evidentiĝos al ĉiuj, kiel ankaŭ fariĝis ĉe tiuj. <span class="m">10</span> Sed vi sekvis mian instruon, konduton, celon, fidon, toleremecon, amon, paciencon, <span class="m">11</span> persekutojn, suferojn, kiaj okazis al mi en <span class="nomo" lang="und" title="Ne-Esperanta nomo. Lingvo: nespecifita">Antioĥia</span>, en Ikonio, en <span class="nomo" lang="und" title="Ne-Esperanta nomo. Lingvo: nespecifita">Listra</span>; kiajn persekutojn mi suferis; kaj el ĉio tio la Sinjoro min savis. <span class="m">12</span> Jes, kaj ĉiuj, kiuj volas vivi pie en Kristo Jesuo, estos persekutataj. <span class="m">13</span> Sed malbonaj homoj kaj ruzuloj ĉiam iros antaŭen al pli granda malbono, trompantaj kaj trompataj. <span class="m">14</span> Sed restu vi en tio, kion vi lernis kaj pri kio vi certiĝis, sciante, de kiu vi ĝin lernis, <span class="m">15</span> kaj ke jam de frua infaneco vi konas la sanktajn skribojn, kiuj povas fari vin saĝa por savo per la fido, kiu estas en Kristo Jesuo. <span class="m">16</span> Ĉiu skribaĵo inspirita de Dio estas ankaŭ utila por instruo, por admono, por korekto, por disciplino en justeco; <span class="m">17</span> por ke la homo de Dio estu perfekta, plene provizita por ĉiu bona laboro.</p>

 </div>

 <div class="chapitro"> <h4>4</h4> <p id="az1311"><span class="m">1</span> Mi ordonas al vi antaŭ Dio, kaj antaŭ Kristo Jesuo, kiu juĝos la vivantojn kaj la mortintojn, kaj pro lia apero kaj lia regno; <span class="m">2</span> prediku la vorton; insistu ĝustatempe, malĝustatempe; konvinku, admonu, konsilu, en ĉia pacienco kaj instruado. <span class="m">3</span> Ĉar venos tempo, kiam oni ne toleros la sanan instruon; sed havante jukantajn orelojn, amasigos al si instruantojn, laŭ siaj deziroj; <span class="m">4</span> kaj ili deturnos de la vero sian orelon, kaj turnos sin flanken al fabeloj. <span class="m">5</span> Sed vi estu sobra en ĉio, elportu suferojn, faru la laboron de evangeliisto, plenumu vian servadon. <span class="m">6</span> Ĉar mi jam estas elverŝata kvazaŭ verŝofero, kaj venis la horo de mia foriro. <span class="m">7</span> Mi batalis la bonan batalon, mi finis la kuradon, mi gardis la fidon; <span class="m">8</span> de nun estas konservita por mi la krono de justeco, kiun la Sinjoro, la justa juĝisto, donos al mi en tiu tago; kaj ne nur al mi, sed ankaŭ al ĉiuj, kiuj amis lian aperon.</p>

 <p id="az1312"><span class="m">9</span> Klopodu veni baldaŭ al mi; <span class="m">10</span> ĉar <span class="nomo" lang="und" title="Ne-Esperanta nomo. Lingvo: nespecifita">Demas</span> min forlasis, amante la nunan mondon, kaj iris al Tesaloniko; <span class="nomo" lang="und" title="Ne-Esperanta nomo. Lingvo: nespecifita">Kreskens</span> al Galatujo, Tito al Dalmatujo. <span class="m">11</span> Nur Luko estas kun mi. Prenu Markon kaj alkonduku lin kun vi, ĉar li utilas al mi por la servado. <span class="m">12</span> Sed Tiĥikon mi sendis al Efeso. <span class="m">13</span> La mantelon, kiun mi lasis en <span class="nomo" lang="und" title="Ne-Esperanta nomo. Lingvo: nespecifita">Troas</span> ĉe Karpo, alportu, kiam vi venos, kaj la librojn, precipe la pergamenojn. <span class="m">14</span> Aleksandro, la kupristo, faris al mi multe da malbono; la Sinjoro redonos al li laŭ liaj faroj; <span class="m">15</span> kontraŭ li vi ankaŭ vin gardu, ĉar li multege kontraŭstaris al niaj vortoj. <span class="m">16</span> Ĉe mia unua pledo, neniu staris kun mi, sed ĉiuj min forlasis; tio ne estu kalkulita kontraŭ ili. <span class="m">17</span> Sed la Sinjoro staris apud mi, kaj min fortigis, por ke per mi la anonco estu plene publikigita, kaj ke ĉiuj nacianoj aŭdu; kaj mi forsaviĝis el la buŝo de la leono. <span class="m">18</span> La Sinjoro min savos de ĉiu malbona faro, kaj min savkondukos en sian ĉielan regnon; al li la gloro por ĉiam kaj eterne. Amen.</p>

 <p id="az1313"><span class="m">19</span> Salutu <span class="nomo" lang="und" title="Ne-Esperanta nomo. Lingvo: nespecifita">Priskila</span>n kaj <span class="nomo" lang="und" title="Ne-Esperanta nomo. Lingvo: nespecifita">Akvila</span>n kaj la domon de Onesiforo. <span class="m">20</span> Erasto restis en Korinto; sed Trofimon mi lasis malsanan en Mileto. <span class="m">21</span> Klopodu veni antaŭ la vintro. Salutas vin Eŭbulo kaj <span class="nomo" lang="und" title="Ne-Esperanta nomo. Lingvo: nespecifita">Pudens</span> kaj Lino kaj <span class="nomo" lang="und" title="Ne-Esperanta nomo. Lingvo: nespecifita">Klaŭdia</span> kaj ĉiuj fratoj.</p>

 <p id="az1314"><span class="m">22</span> La Sinjoro estu kun via spirito. Graco estu kun vi.</p>

 </div>

 </div>

 <div class="libro" id="ntlibro17"> <h3 id="az1315">LA EPISTOLO DE LA APOSTOLO PAŬLO AL <em>TITO</em> </h3> <div class="chapitro"> <h4>1</h4> <p id="az1316"><span class="m">1</span> Paŭlo, servisto de Dio kaj apostolo de Jesuo Kristo, laŭ la fido de la elektitoj de Dio, kaj laŭ la scio de la vero, kiu estas laŭ pieco, <span class="m">2</span> kun espero al eterna vivo, kiun la senmensoga Dio promesis antaŭ la tempoj eternaj, <span class="m">3</span> sed ĝustatempe Li elmontris Sian vorton en la anonco, kiu estas al mi konfidita konforme al la ordono de Dio, nia Savanto; <span class="m">4</span> al Tito, mia vera filo laŭ komuna fido: Graco kaj paco de Dio, la Patro, kaj de Kristo Jesuo, nia Savanto.</p>

 <p id="az1317"><span class="m">5</span> Pro tio mi lasis vin en Kreto, ke vi aranĝu la aferojn mankohavajn kaj starigu presbiterojn en ĉiu urbo, kiel mi ordonis al vi; <span class="m">6</span> se iu troviĝas neriproĉebla, edzo de unu edzino, kies infanoj estas kredantoj, kaj ne estas akuzitaj pri diboĉo, nek ribelemaj. <span class="m">7</span> Ĉar episkopo devas esti sen riproĉo, kiel administranto de Dio; ne obstina, ne kolerema, ne drinkema, ne malpacema, ne avidanta malhonoran gajnon; <span class="m">8</span> sed gastama, bonamanta, sobra, justa, sankta, sinreganta, <span class="m">9</span> tenanta la fidelan vorton, kiu estas laŭ la instruado, por ke li povu admoni pri la sana doktrino kaj ankaŭ refuti la kontraŭdirantojn.</p>

 <p id="az1318"><span class="m">10</span> Ĉar ekzistas multaj homoj ribelemaj, vantaj parolantoj kaj trompistoj, precipe tiuj el la cirkumcido, <span class="m">11</span> kies buŝoj devas esti fermitaj; homoj, kiuj renversas tutajn domojn, instruantaj nekonvenaĵojn por malhonora gajno. <span class="m">12</span> Unu el ili, profeto samnacia, diris: La Kretanoj ĉiam estas mensogantoj, malbonaj bestoj, mallaboremaj manĝeguloj. <span class="m">13</span> Tiu atesto estas vera. Tial akre riproĉu ilin, por ke ili estu sanaj en la fido, <span class="m">14</span> ne atentante Judajn fabelojn, kaj ordonojn de tiuj homoj, kiuj deturnas sin de la vero. <span class="m">15</span> Ĉe la puraj, ĉio estas pura; sed ĉe la malpuraj kaj nekredantaj, nenio estas pura; sed ilia menso kaj ilia konscienco estas malpurigitaj. <span class="m">16</span> Ili pretendas koni Dion; sed per siaj agoj ili malkonfesas Lin, estante abomenaj kaj malobeemaj kaj por ĉiu bona faro senvaloraj.</p>

 </div>

 <div class="chapitro"> <h4>2</h4> <p id="az1319"><span class="m">1</span> Sed parolu vi tion, kio konvenas al la sana doktrino: <span class="m">2</span> ke la maljunuloj estu sobraj, seriozmienaj, prudentaj, sanaj en la fido, en amo en pacienco; <span class="m">3</span> ke la maljunulinoj tiel same estu je sintenado respektemaj, ne kalumniantoj, nek sklavigitaj de troa vino, sed instruantaj la bonon; <span class="m">4</span> por ke ili eduku la junulinojn ami siajn edzojn, ami siajn infanojn, <span class="m">5</span> esti prudentaj, ĉastaj, hejme laborantaj, bonfaremaj, submetiĝemaj al siaj propraj edzoj, por ke la vorto de Dio ne estu blasfemita; <span class="m">6</span> konsilu tiel same la junulojn, ke ili estu prudentaj; <span class="m">7</span> pri ĉio montrante vin ekzemplo de bonaj faroj, en via instruado montrante sincerecon, seriozecon, <span class="m">8</span> paroladon sanan, nekondamneblan; por ke la kontraŭulo hontu, havante nenion malbonan diri kontraŭ ni. <span class="m">9</span> Admonu sklavojn, ke ili estu submetiĝemaj al siaj propraj sinjoroj kaj plaĉantaj al ili en ĉio; ne kontraŭdiremaj, <span class="m">10</span> ne ŝtelantaj, sed montrantaj ĉian bonan fidelecon; por ke ili ornamu en ĉio la doktrinon de Dio, nia Savanto. <span class="m">11</span> Ĉar jam aperis la graco de Dio, portante savon al ĉiuj homoj, <span class="m">12</span> instruante nin, ke foriginte malpiecon kaj laŭmondajn dezirojn, ni vivadu sobre, juste, kaj pie en la nuna mondo, <span class="m">13</span> atendantaj la feliĉan esperon kaj la malkaŝon de la gloro de nia granda Dio kaj Savanto, Jesuo Kristo, <span class="m">14</span> kiu donis sin por ni, por elaĉeti nin el ĉia maljusteco kaj por purigi al si popolon propran, fervoran pri bonaj faroj.</p>

 <p id="az1320"><span class="m">15</span> Tion parolu, kaj konsilu kaj riproĉu kun ĉia aŭtoritato. Neniu vin malestimu.</p>

 </div>

 <div class="chapitro"> <h4>3</h4> <p id="az1321"><span class="m">1</span> Memorigu ilin, ke ili submetiĝu al regantoj kaj estroj, ke ili estu obeemaj, pretaj por ĉiu bona laboro, <span class="m">2</span> ke ili ne parolu malbonon pri iu ajn, estu ne malpacemaj, sed dolĉanimaj, montrantaj ĉian mildecon al ĉiuj homoj. <span class="m">3</span> Ĉar ni ankaŭ estis iam malsaĝaj, malobeemaj, trompitaj, servantaj al diversaj pasioj kaj voluptoj, vivantaj en malico kaj envio, malamindaj, kaj malamantaj unu la alian. <span class="m">4</span> Sed kiam aperis la boneco de Dio, nia Savanto, kaj Lia amo al homoj, <span class="m">5</span> ne per laboroj faritaj en justeco, kiujn ni mem farus, sed laŭ Sia kompato Li savis nin, per la lavado de renasko, kaj per la renovigo de la Sankta Spirito, <span class="m">6</span> kiun Li riĉe surverŝis sur nin per Jesuo Kristo, nia Savanto; <span class="m">7</span> por ke ni, justigite per Lia graco, fariĝu heredantoj laŭ la espero de eterna vivo. <span class="m">8</span> Fidinda estas la diro, kaj mi volas, ke pri tio vi atestadu kun certeco, por ke tiuj, kiuj ekkredis al Dio, zorgu pri bonaj faroj. Tiuj aferoj estas bonaj kaj utilaj al la homoj; <span class="m">9</span> sed evitu malsaĝajn demandojn kaj genealogiojn kaj diskutojn kaj prileĝajn disputojn, ĉar ili montriĝas senutilaj kaj vanaj. <span class="m">10</span> Se iu estas herezulo ankoraŭ post unua admono kaj dua, evitu tiun, <span class="m">11</span> sciante, ke tia homo perversiĝis kaj pekas, estante memkondamnita.</p>

 <p id="az1322"><span class="m">12</span> Kiam mi sendos al vi Artemason aŭ Tiĥikon, rapidu veni al mi al Nikopolis; ĉar mi decidis travintri tie. <span class="m">13</span> Antaŭen irigu Zenason, la leĝiston, kaj Apoloson sur ilia vojaĝo kiel eble plej rapide, por ke nenio manku al ili. <span class="m">14</span> Kaj niaj amikoj ankaŭ lernu daŭrigi bonajn laborojn, por necesaj bezonoj, por ke ili ne estu senfruktaj.</p>

 <p id="az1323"><span class="m">15</span> Ĉiuj, kiuj estas ĉe mi, vin salutas. Salutu vi tiujn, kiuj amas nin en la fido.</p>

 <p id="az1324">Graco estu kun vi ĉiuj.</p>

 </div>

 </div>

 <div class="libro" id="ntlibro18"> <h3 id="az1325">LA EPISTOLO DE LA APOSTOLO PAŬLO AL <span class="nomo" lang="und" title="Ne-Esperanta nomo. Lingvo: nespecifita">FILEMON</span> </h3> <p id="az1326"><span class="m">1</span> Paŭlo, malliberulo por Kristo Jesuo, kaj Timoteo, la frato, al <span class="nomo" lang="und" title="Ne-Esperanta nomo. Lingvo: nespecifita">Filemon</span>, nia amato kaj kunlaboranto, <span class="m">2</span> kaj al <span class="nomo" lang="und" title="Ne-Esperanta nomo. Lingvo: nespecifita">Apfia</span>, la fratino, kaj al Arĥipo, nia kunbatalanto, kaj al la eklezio en via domo: <span class="m">3</span> Graco al vi kaj paco de Dio, nia Patro, kaj de la Sinjoro Jesuo Kristo.</p>

 <p id="az1327"><span class="m">4</span> Mi ĉiam dankas mian Dion, memorigante pri vi en miaj preĝoj, <span class="m">5</span> aŭdinte pri via amo kaj pri la fido, kiun vi havas al la Sinjoro Jesuo kaj al ĉiuj sanktuloj; <span class="m">6</span> por ke la partoprenado en via fido fariĝu energia per la sciigo de ĉiu bonaĵo, kiu estas en vi, por Kristo. <span class="m">7</span> Ĉar mi tre ĝojis kaj havis multon da konsolo pro via amo, ĉar la koroj de la sanktuloj refreŝiĝis per vi, frato mia.</p>

 <p id="az1328"><span class="m">8</span> Kvankam do mi havas plenan kuraĝon en Kristo, por ordoni al vi tion, kio estas konvena, <span class="m">9</span> tamen pro la amo mi preferas petegi tia, kia mi estas, Paŭlo, maljunulo kaj nun ankaŭ malliberulo pro Kristo Jesuo; <span class="m">10</span> mi petegas vin koncerne mian filon, kiun mi naskis en miaj katenoj; tio estis Onesimo, <span class="m">11</span> kiu estis iam senutila por vi, sed nun estas utila por vi kaj por mi; <span class="m">12</span> mi ĵus resendis al vi lin mem, alivorte, mian propran koron; <span class="m">13</span> lin mi volonte ja tenus apud mi, por ke anstataŭ vi li estu al mi helpanto en la ligiloj de la evangelio; <span class="m">14</span> sed mi nenion volis fari sen via konsento; por ke via boneco estu ne kvazaŭ deviga, sed laŭvola. <span class="m">15</span> Ĉar eble li pro tio estas apartigita for de vi por kelka tempo, por ke vi havu lin por ĉiam; <span class="m">16</span> jam ne kiel sklavon, sed kiel pli bonan ol sklavo, kiel fraton amatan, precipe por mi, sed des pli por vi, kaj en la karno kaj en la Sinjoro. <span class="m">17</span> Se vi do rigardas min kiel kunulon, akceptu lin tiel same, kiel min mem. <span class="m">18</span> Se tamen li faris ian malhonestaĵon, aŭ ŝuldas ion al vi, tion enkalkulu en mian konton; <span class="m">19</span> mi, Paŭlo, skribas per mia propra mano, mi ĝin repagos; mi tamen ne diras al vi, ke vi viaparte ŝuldas al mi eĉ vin mem. <span class="m">20</span> Jes, frato mia, lasu min havi plezuron de vi en la Sinjoro; refreŝigu mian koron en Kristo. <span class="m">21</span> Fidante pri via obeo, mi skribas al vi, sciante, ke vi faros eĉ pli multe, ol kiom mi diras. <span class="m">22</span> Sed krom tio pretigu por mi gastoĉambron; ĉar mi esperas, ke mi, laŭ viaj preĝoj, estos donita al vi.</p>

 <p id="az1329"><span class="m">23</span> Salutas vin Epafras, mia kunmalliberulo en Kristo Jesuo, <span class="m">24</span> Marko, Aristarĥo, <span class="nomo" lang="und" title="Ne-Esperanta nomo. Lingvo: nespecifita">Demas</span>, Luko, miaj kunlaborantoj.</p>

 <p id="az1330"><span class="m">25</span> La graco de nia Sinjoro Jesuo Kristo estu kun via spirito. Amen.</p>

 </div>

 <div class="libro" id="ntlibro19"> <h3 id="az1331">LA EPISTOLO AL LA <em>HEBREOJ</em> </h3> <div class="chapitro"> <h4>1</h4> <p id="az1332"><span class="m">1</span> Dio, kiu multafoje kaj multamaniere parolis en la tempo antikva al niaj patroj en la profetoj, <span class="m">2</span> en tiuj lastaj tagoj parolis al ni en Filo, kiun Li nomis heredanto de ĉio, per kiu ankaŭ Li faris la mondaĝojn, <span class="m">3</span> kiu, estante la elbrilo de Lia gloro kaj plena bildo de Lia substanco, kaj subtenante ĉion per la vorto de sia potenco, kaj farinte la elpurigon de niaj pekoj, sidiĝis dekstre de la Majesto en altaĵoj; <span class="m">4</span> fariĝinte tiom pli granda ol la anĝeloj, kiom pli bonegan nomon ol ili li heredis. <span class="m">5</span> Ĉar al kiu el la anĝeloj Li iam diris:</p>

 <p id="az1333">Vi estas Mia Filo,<br> Hodiaŭ Mi vin naskis?</p>

 <p id="az1335">kaj denove:</p>

 <p id="az1336">Mi estos al li Patro,<br> Kaj li estos al Mi Filo?</p>

 <p id="az1338"><span class="m">6</span> Kaj ankoraŭ, kiam Li enkondukas la unuenaskiton en la mondon, Li diras: Kaj kliniĝu antaŭ li ĉiuj anĝeloj de Dio. <span class="m">7</span> Kaj pri la anĝeloj Li diras:</p>

 <p id="az1339">Kiu faras la ventojn Liaj senditoj,<br> Flamantan fajron Liaj servantoj;</p>

 <p id="az1341"><span class="m">8</span> sed pri la Filo:</p>

 <p id="az1342">Via trono estas Dia trono por ĉiam kaj eterne;<br> La sceptro de via regno estas sceptro de justeco.<br> <span class="m">9</span> Vi amas virton kaj malamas malvirton;<br> Tial Dio, via Dio, oleis vin per oleo de ĝojo pli ol viajn kamaradojn.</p>

 <p id="az1346"><span class="m">10</span> Kaj:</p>

 <p id="az1347">En antikveco Vi, ho Eternulo, fondis la teron,<br> Kaj la ĉielo estas la faro de Viaj manoj.<br> <span class="m">11</span> Ili pereos, sed Vi restos;<br> Kaj ĉiuj ili eluziĝos kiel vesto,<br> <span class="m">12</span> Kiel veston Vi ilin ŝanĝos, kaj ili ŝanĝiĝos.<br> Sed Vi restas la sama,<br> Kaj Viaj jaroj ne finiĝos.</p>

 <p id="az1354"><span class="m">13</span> Sed al kiu el la anĝeloj Li iam diris:</p>

 <p id="az1355">Sidu dekstre de Mi,<br> Ĝis Mi faros viajn malamikojn benketo por viaj piedoj?</p>

 <p id="az1357"><span class="m">14</span> Ĉu ne estas ili ĉiuj spiritoj servantaj, elsendataj, por servi al tiuj, kiuj estas heredontoj de la savo?</p>

 </div>

 <div class="chapitro"> <h4>2</h4> <p id="az1358"><span class="m">1</span> Pro tio ni devas pli diligente atenti la aŭditaĵojn, por ke ni de ili ne forflosu. <span class="m">2</span> Ĉar se la vorto parolata per anĝeloj montriĝis konstanta, kaj ĉiu dekliniĝo kaj malobeo ricevis justan rekompencon, <span class="m">3</span> kiamaniere ni forsaviĝos, malŝatinte tian gravan savon? kiu, unue ekanoncite per la Sinjoro, estas konfirmita al ni de la aŭdintoj; <span class="m">4</span> dum Dio ankaŭ kunatestis per signoj kaj mirindaĵoj kaj diversaj potencaĵoj kaj disdonoj de la Sankta Spirito, laŭ Sia volo.</p>

 <p id="az1359"><span class="m">5</span> Ĉar ne al anĝeloj Li submetis la estontan mondon, pri kiu ni paroladas. <span class="m">6</span> Sed iu atestis ie, dirante:</p>

 <p id="az1360">Kio estas homo, ke Vi lin memoras?<br> Kio estas homido, ke Vi pensas pri li?<br> <span class="m">7</span> Vi malaltigis lin malmulte antaŭ la anĝeloj,<br> Per honoro kaj beleco Vi lin kronis.<br> Vi faris lin reganto super la faritaĵoj de Viaj manoj;<br> <span class="m">8</span> Ĉion Vi metis sub liajn piedojn.</p>

 <p id="az1366">Ĉar, metante ĉion sub lin, Li nenion lasis ne submetita. Sed nun ni ankoraŭ ne vidas ĉion submetita sub lin. <span class="m">9</span> Sed la malmulte sub la anĝeloj malaltigitan Jesuon ni vidas, pro la sufero de morto, kronita per honoro kaj beleco, por ke per la favoro de Dio li gustumu morton por ĉiu. <span class="m">10</span> Ĉar konvenis al Li, por kiu ĉio estas, kaj de kiu ĉio estas, alkondukanta multajn filojn al gloro, perfektigi per suferado la estron de ilia savo. <span class="m">11</span> Ĉar la sanktiganto kaj la sanktigatoj estas ĉiuj el unu; pro tiu kaŭzo li ne hontas nomi ilin fratoj, <span class="m">12</span> dirante:</p>

 <p id="az1367">Mi predikos Vian nomon al miaj fratoj,<br> En la mezo de popola kunveno mi Vin gloros.</p>

 <p id="az1369"><span class="m">13</span> Kaj ankaŭ: Mi fidos Lin. Kaj ankaŭ: Jen mi kaj la infanoj, kiujn Dio donis al mi. <span class="m">14</span> Ĉar do la infanoj partoprenas en sango kaj karno, li ankaŭ mem egale partoprenis en ili, por ke per morto li neniigu tiun, kiu havis la potencon de morto, tio estas la diablo, <span class="m">15</span> kaj liberigu tiujn, kiuj per timo de morto dum la tuta vivo estis subigitaj al sklaveco. <span class="m">16</span> Ĉar vere li ektenas ne anĝelojn, sed la idaron de <span class="nomo" lang="und" title="Ne-Esperanta nomo. Lingvo: nespecifita">Abraham</span> li ektenas. <span class="m">17</span> Tial li devis en ĉio similiĝi al siaj fratoj, por ke li fariĝu kompatema kaj fidela ĉefpastro en la aferoj de Dio, por fari repacigon por la pekoj de la popolo. <span class="m">18</span> Ĉar per tio, ke li mem, tentate, suferis, li povas helpi la tentatojn.</p>

 </div>

 <div class="chapitro"> <h4>3</h4> <p id="az1370"><span class="m">1</span> Tial, fratoj sanktaj, partoprenantaj en ĉiela voko, pripensu la Apostolon kaj Ĉefpastron de nia konfeso, Jesuon, <span class="m">2</span> kiu estis fidela al Tiu, kiu nomis lin kiel ankaŭ Moseo en Lia domo. <span class="m">3</span> Ĉar ĉi tiu estas rigardita kiel inda je tiom pli granda gloro ol Moseo, kiom pli grandan honoron, ol la domo, havas ĝia stariginto. <span class="m">4</span> Ĉar ĉiu domo estas starigita de iu; sed la stariginto de ĉio estas Dio. <span class="m">5</span> Kaj Moseo ja estis fidela en Lia tuta domo, kiel servanto, por atestaĵo pri tio, kio estis parolota; <span class="m">6</span> sed Kristo, kiel filo super Lia domo; kies domo ni estas, se ni tenos nian kuraĝon kaj la ĝojadon de nia espero firmaj ĝis la fino. <span class="m">7</span> Tial, kiel diras la Sankta Spirito:</p>

 <p id="az1371">Hodiaŭ, se vi aŭskultas Lian voĉon,<br> <span class="m">8</span> Ne obstinigu vian koron, kiel en la indignigo,<br> Kiel en la tago de la tento en la dezerto,<br> <span class="m">9</span> Kiam viaj patroj Min incitis,<br> Esploris kaj vidis Miajn farojn kvardek jarojn.<br> <span class="m">10</span> Pro tio Mi indignis kontraŭ tiu generacio,<br> Kaj Mi diris: Ili ĉiam estas kun koro malĝusta,<br> Kaj ili ne volas koni Miajn vojojn;<br> <span class="m">11</span> Tial Mi ĵuris en Mia kolero,<br> Ke ili ne venos en Mian ripozejon.</p>

 <p id="az1381"><span class="m">12</span> Gardu vin, fratoj, ke ne estu en iu el vi koro malbona de nekredemo, en defalo de la vivanta Dio; <span class="m">13</span> sed konsilu unu la alian ĉiutage, dum estas nomate hodiaŭ, por ke neniu el vi estu obstinigita per la trompeco de peko; <span class="m">14</span> ĉar ni fariĝis partoprenantoj en Kristo, se la komencon de nia certiĝo ni tenos firma ĝis la fino; <span class="m">15</span> dum estas dirite:</p>

 <p id="az1382">Hodiaŭ, se vi aŭskultas Lian voĉon,<br> Ne obstinigu vian koron, kiel en la indignigo.</p>

 <p id="az1384"><span class="m">16</span> Ĉar kiuj, aŭskultinte, indignigis? ĉu ne ĉiuj elirintoj el Egiptujo per Moseo? <span class="m">17</span> Kaj kontraŭ kiuj Li indignis kvardek jarojn? ĉu ne kontraŭ la pekintoj, kies korpoj falis en la dezerto? <span class="m">18</span> Kaj al kiuj Li ĵuris, ke ili ne venos en Lian ripozejon, krom al la neobeantoj? <span class="m">19</span> Kaj ni vidas, ke ili pro nekredemo ne povis enveni.</p>

 </div>

 <div class="chapitro"> <h4>4</h4> <p id="az1385"><span class="m">1</span> Ni do timu, ke, kiam al ni restas promeso veni en Lian ripozejon, iu el vi eble ŝajne malatingos ĝin. <span class="m">2</span> Ĉar al ni ankaŭ estas evangelio anoncita tiel same, kiel al ili; sed al ili la aŭdita parolo ne utilis, ne miksite kun fido ĉe la aŭdantoj. <span class="m">3</span> Ĉar ni ekkredintoj venas en la ripozejon, kiel Li diris:</p>

 <p id="az1386">Tial Mi ĵuris en Mia kolero,<br> Ke ili ne venos en Mian ripozejon;</p>

 <p id="az1388">kvankam la faritaĵoj estis finitaj jam de post la fondo de la mondo. <span class="m">4</span> Ĉar Li diris ie pri la sepa tago jene: Kaj Dio ripozis en la sepa tago de Sia tuta laboro; <span class="m">5</span> kaj ankaŭ jene:</p>

 <p id="az1389">Ili ne venos en Mian ripozejon.</p>

 <p id="az1390"><span class="m">6</span> Ĉar restas do por iuj veni en ĝin, kaj tiuj, al kiuj la evangelio unue estis predikita, ne envenis pro malobeo, <span class="m">7</span> denove Li difinis iun tagon, dirante en <span class="nomo" lang="und" title="Ne-Esperanta nomo. Lingvo: nespecifita">David</span>: Hodiaŭ, post tiom da tempo; kiel estas dirite:</p>

 <p id="az1391">Hodiaŭ, se vi aŭskultas Lian voĉon,<br> Ne obstinigu vian koron.</p>

 <p id="az1393"><span class="m">8</span> Ĉar se Josuo al ili estus doninta ripozon, Li ne parolus poste pri alia tago. <span class="m">9</span> Tial restas sabata ripozo por la popolo de Dio. <span class="m">10</span> Ĉar tiu, kiu venis en sian ripozejon, ankaŭ mem ripozas de siaj faroj, kiel Dio de Siaj. <span class="m">11</span> Ni klopodu do veni en tiun ripozejon, por ke neniu falu laŭ la sama ekzemplo de malobeo. <span class="m">12</span> Ĉar la vorto de Dio estas viva kaj energia, kaj pli akra ol ĉia glavo dutranĉa, kaj penetranta ĝis divido de la animo kaj spirito, kaj de artikoj kaj medolo, kaj kritikanta la pensojn kaj celojn de la koro. <span class="m">13</span> Kaj ne ekzistas kreitaĵo kaŝita antaŭ Lia vidado; sed ĉio estas nuda kaj evidenta al la okuloj de Tiu, al kiu nia afero rilatas.</p>

 <p id="az1394"><span class="m">14</span> Havante do ĉefpastron grandan, trapasintan la ĉielon, Jesuon, la Filon de Dio, ni tenu firme nian konfeson. <span class="m">15</span> Ĉar ni havas ĉefpastron ne tian, kiu ne povus simpatii kun niaj malfortaĵoj, sed tentitan en ĉio tiel same, tamen sen peko. <span class="m">16</span> Ni do alvenu kun kuraĝo al la trono de graco, por ke ni ricevu kompaton kaj trovu gracon por ĝustatempa helpo.</p>

 </div>

 <div class="chapitro"> <h4>5</h4> <p id="az1395"><span class="m">1</span> Ĉar ĉiu ĉefpastro, prenata el inter homoj, pro homoj estas difinita por aferoj rilatantaj al Dio, por ke li oferu kaj donacojn kaj oferojn pro pekoj; <span class="m">2</span> povante indulgi tiujn, kiuj estas malkleraj kaj erarantaj, tial, ke li mem estas ĉirkaŭata de malforteco; <span class="m">3</span> kaj pro tio li devas, kiel por la popolo, tiel ankaŭ por si mem, oferi pro pekoj. <span class="m">4</span> Kaj neniu alprenas al si tiun honoron krom la vokato de Dio, tiel same, kiel <span class="nomo" lang="und" title="Ne-Esperanta nomo. Lingvo: nespecifita">Aaron</span>. <span class="m">5</span> Tiel ankaŭ Kristo sin mem ne honoris, por fariĝi ĉefpastro, sed lin honoris Tiu, kiu diris al li:</p>

 <p id="az1396">Vi estas Mia Filo,<br> Hodiaŭ Mi vin naskis;</p>

 <p id="az1398"><span class="m">6</span> kiel ankaŭ aliloke Li diris:</p>

 <p id="az1399">Vi estas pastro por ĉiam,<br> Laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Melkicedek</span>.</p>

 <p id="az1401"><span class="m">7</span> En siaj karnaj tagoj, preĝojn kaj petegojn oferinte, kun forta kriado kaj larmoj, al Tiu, kiu povis lin savi el morto, kaj aŭdite pro sia pia timo, <span class="m">8</span> tiu, kvankam li estis Filo, tamen lernis obeon per tio, kion li suferis; <span class="m">9</span> kaj perfektigite, li fariĝis la fonto de eterna savo al ĉiuj al li obeantaj; <span class="m">10</span> nomite de Dio ĉefpastro laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Melkicedek</span>.</p>

 <p id="az1402"><span class="m">11</span> Pri tiu ni havas dirotaĵojn multajn, kaj malfacile klarigeblajn tial, ke vi surdiĝis en aŭdado. <span class="m">12</span> Ĉar kvankam vi jam devus esti instruistoj, vi ankoraŭ bezonas, ke oni instruu al vi, kiaj estas la komencaj elementoj de la orakoloj de Dio, kaj vi fariĝis bezonantoj de lakto kaj ne de solida nutraĵo. <span class="m">13</span> Ĉar ĉiu, kiu nutriĝas per lakto, estas nesperta rilate la vorton de justeco; ĉar li estas infaneto. <span class="m">14</span> Sed solida nutraĵo estas por la plenaĝuloj, kiuj per uzado havas la sentojn ekzercitaj, por distingi inter bono kaj malbono.</p>

 </div>

 <div class="chapitro"> <h4>6</h4> <p id="az1403"><span class="m">1</span> Tial, ĉesigante la diskutadon pri la elementoj de Kristo, ni iru antaŭen al perfektiĝo, ne metante denove fundamenton de pento el malvivaj faroj kaj de fido al Dio, <span class="m">2</span> de la dogmaro pri baptoj, surmetado de manoj, de revivigo de mortintoj, de eterna juĝo. <span class="m">3</span> Kaj tion ni faros, se Dio permesos. <span class="m">4</span> Ĉar ĉe tiuj, kiuj unufoje estas allumitaj kaj gustumis la ĉielan donon kaj fariĝis partoprenantoj en la Sankta Spirito, <span class="m">5</span> kaj gustumis la bonan vorton de Dio kaj la potencojn de la estonta mondo, <span class="m">6</span> kaj defalis, ne estas eble renovigi ilin ankoraŭ al pento, dum ili rekrucumas al si la Filon de Dio kaj elmetas lin al publika malhonoro. <span class="m">7</span> Ĉar la tero, kiu entrinkis la pluvon, sur ĝin ofte venantan, kaj produktas kreskaĵojn, taŭgajn por tiuj, pro kiuj ĝi ankaŭ estas kultivata, ricevas benon de Dio; <span class="m">8</span> sed se ĝi donas dornojn kaj kardojn, ĝi estas malaprobata kaj proksima al malbeno; ĝia fino estas en brulado.</p>

 <p id="az1404"><span class="m">9</span> Sed ni certigas al ni aferojn pli bonajn pri vi, amatoj, kaj aferojn, kiuj akompanas savon, kvankam ni tiel parolas; <span class="m">10</span> ĉar Dio ne estas maljusta, por forgesi vian laboron kaj la amon, kiun vi montris al Lia nomo, servinte al la sanktuloj kaj ankoraŭ servante. <span class="m">11</span> Sed ni deziras, ke ĉiu el vi montru tian saman diligentecon por la plenumo de la espero ĝis la fino; <span class="m">12</span> por ke vi fariĝu ne maldiligentaj, sed imitantoj de tiuj, kiuj per fido kaj pacienco heredas la promesojn.</p>

 <p id="az1405"><span class="m">13</span> Ĉar kiam Dio promesis al <span class="nomo" lang="und" title="Ne-Esperanta nomo. Lingvo: nespecifita">Abraham</span>, Li ĵuris per Si mem (ĉar Li ne povis ĵuri per iu pli granda), <span class="m">14</span> dirante: Certe benante Mi benos vin, kaj multigante Mi multigos vin. <span class="m">15</span> Kaj tiel, atendinte kun pacienco, li atingis la promeson. <span class="m">16</span> Ĉar homoj ĵuras per la pli granda, kaj ĉe ili la ĵuro por certigo estas fino de ĉia disputado. <span class="m">17</span> Kaj Dio, volante montri pli abunde al la heredantoj de la promeso la neŝanĝeblecon de Sia intenco, intermetis ĵuron, <span class="m">18</span> por ke per du neŝanĝeblaj aferoj, en kiuj ne eble estas por Dio mensogi, fortan konsolon havu ni, kiuj rifuĝis, por akiri la esperon antaŭ ni metitan, <span class="m">19</span> kiun ni havas kiel ankron de la animo, firman kaj konstantan, enirantan internen de la kurteno; <span class="m">20</span> kien eniris Jesuo, la antaŭulo por ni, fariĝinte ĉefpastro por ĉiam laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Melkicedek</span>.</p>

 </div>

 <div class="chapitro"> <h4>7</h4> <p id="az1406"><span class="m">1</span> Ĉar tiu <span class="nomo" lang="und" title="Ne-Esperanta nomo. Lingvo: nespecifita">Melkicedek</span>, reĝo de <span class="nomo" lang="und" title="Ne-Esperanta nomo. Lingvo: nespecifita">Salem</span>, pastro de Dio la Plejalta, kiu renkontis Abrahamon revenantan de la mortigado de la reĝoj, kaj lin benis, <span class="m">2</span> kaj al kiu ankaŭ <span class="nomo" lang="und" title="Ne-Esperanta nomo. Lingvo: nespecifita">Abraham</span> donis dekonon el ĉio (unue laŭ interpreto reĝo de justeco, kaj poste reĝo de <span class="nomo" lang="und" title="Ne-Esperanta nomo. Lingvo: nespecifita">Salem</span>, tio estas reĝo de paco; <span class="m">3</span> senpatra, senpatrina, sengenealogia, havanta nek komencon de tagoj, nek finon de vivo, sed similigita al la Filo de Dio), restas pastro por ĉiam.</p>

 <p id="az1407"><span class="m">4</span> Nun pripensu, kiel granda estis ĉi tiu, al kiu la patriarko <span class="nomo" lang="und" title="Ne-Esperanta nomo. Lingvo: nespecifita">Abraham</span> donis dekonon el la akiraĵoj. <span class="m">5</span> Kaj efektive el la filoj de <span class="nomo" lang="und" title="Ne-Esperanta nomo. Lingvo: nespecifita">Levi</span> tiuj, kiuj ricevas la pastran oficon, havas ordonon imposti laŭleĝe podekone la popolon, tio estas, siajn fratojn, kvankam elirintajn el la lumboj de <span class="nomo" lang="und" title="Ne-Esperanta nomo. Lingvo: nespecifita">Abraham</span>; <span class="m">6</span> sed tiu, kies genealogio ne estas el ili, ricevis de <span class="nomo" lang="und" title="Ne-Esperanta nomo. Lingvo: nespecifita">Abraham</span> dekonaĵon, kaj benis tiun, kiu havis la promesojn. <span class="m">7</span> Sed ekster ĉia kontraŭparolo, la malpli granda ricevas benon de la pli granda. <span class="m">8</span> Kaj ĉi tie homoj, kiuj mortas, ricevas dekonaĵojn, sed tie unu, pri kiu estas atestate, ke li vivas. <span class="m">9</span> Kaj, por tiel diri, per <span class="nomo" lang="und" title="Ne-Esperanta nomo. Lingvo: nespecifita">Abraham</span> ankaŭ <span class="nomo" lang="und" title="Ne-Esperanta nomo. Lingvo: nespecifita">Levi</span>, la ricevanto de dekonaĵoj, donis dekonaĵon; <span class="m">10</span> ĉar li estis ankoraŭ en la lumboj de la patro, kiam <span class="nomo" lang="und" title="Ne-Esperanta nomo. Lingvo: nespecifita">Melkicedek</span> lin renkontis.</p>

 <p id="az1408"><span class="m">11</span> Tial, se ekzistis perfekteco per la Levida pastreco (ĉar sub ĝi la popolo ricevis la leĝon), kia plua bezono estis, ke leviĝu alia pastro laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Melkicedek</span>, kaj ne estu nomata laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Aaron</span>? <span class="m">12</span> Ĉar kiam la pastraro ŝanĝiĝas, necese ankaŭ fariĝas ŝanĝo de leĝo. <span class="m">13</span> Ĉar tiu, pri kiu tio estas dirita, estas ano de alia tribo, el kiu neniu servis ĉe la altaro. <span class="m">14</span> Ĉar evidente estas, ke nia Sinjoro devenis de <span class="nomo" lang="und" title="Ne-Esperanta nomo. Lingvo: nespecifita">Jehuda</span>, pri kiu tribo Moseo diris nenion rilate pastrecon. <span class="m">15</span> Kaj tio eĉ pli evidenta estas, se laŭ simileco de <span class="nomo" lang="und" title="Ne-Esperanta nomo. Lingvo: nespecifita">Melkicedek</span> leviĝas pastro alia, <span class="m">16</span> kiu estas farita ne laŭ la leĝo de ordono karna, sed laŭ la potenco de vivo nedetruebla; <span class="m">17</span> ĉar li havas la ateston:</p>

 <p id="az1409">Vi estas pastro por ĉiam<br> Laŭ la maniero de <span class="nomo" lang="und" title="Ne-Esperanta nomo. Lingvo: nespecifita">Melkicedek</span>.</p>

 <p id="az1411"><span class="m">18</span> Ĉar okazas vere nuligado de antaŭiranta ordono, pro ĝia malforteco kaj senutileco <span class="m">19</span> (ĉar la leĝo nenion perfektigis); kaj okazas la enkonduko de pli bona espero, per kiu ni alproksimiĝas al Dio. <span class="m">20</span> Kaj pro tio, ke ne mankas ĵurado <span class="m">21</span> (ĉar ili sen ĵurado estas faritaj pastroj, sed ĉi tiu kun ĵuro laŭ Tiu, kiu diris pri li:</p>

 <p id="az1412">La Eternulo ĵuris, kaj ne pentos:<br> Vi estas pastro por ĉiam);</p>

 <p id="az1414"><span class="m">22</span> Jesuo fariĝis garantiulo de des pli bona interligo. <span class="m">23</span> Kaj ili ja fariĝis pastroj multenombraj, ĉar pro morto estas malpermesate al ili daŭri; <span class="m">24</span> sed ĉi tiu, pro sia eterna daŭrado, havas sian pastrecon neŝanĝebla. <span class="m">25</span> Tial ankaŭ li povas savi ĝis la ekstremaĵo tiujn, kiuj alproksimiĝas per li al Dio, ĉar li ĉiam vivas, por propeti pro ili.</p>

 <p id="az1415"><span class="m">26</span> Ĉar por ni konvenis tia ĉefpastro, sankta, senpeka, senmakula, apartigita for de pekuloj, kaj farita pli alta ol la ĉielo; <span class="m">27</span> li ne havas ĉiutagan necesecon, kiel tiuj ĉefpastroj, oferi oferojn, unue pro la propraj pekoj, poste pro la pekoj de la popolo; ĉar tion li faris unufoje por ĉiam, oferante sin mem. <span class="m">28</span> Ĉar la leĝo starigas kiel ĉefpastrojn homojn, kiuj havas malfortecon; sed la vorto de la ĵuro, kiu estas post la leĝo, nomas Filon, perfektigitan por ĉiam.</p>

 </div>

 <div class="chapitro"> <h4>8</h4> <p id="az1416"><span class="m">1</span> Jen do la resumo rilate la diritaĵojn: Ni havas tian ĉefpastron, kiu sidiĝis dekstre de la trono de la Majesto en la ĉielo, <span class="m">2</span> servanto de la sanktejo, kaj de la vera tabernaklo, kiun starigis ne homo, sed la Sinjoro. <span class="m">3</span> Ĉar ĉiu ĉefpastro estas enoficigita por oferi donacojn kaj oferojn; kaj tial estas necese, ke ankaŭ ĉi tiu havu ion por oferi. <span class="m">4</span> Sed se li estus sur la tero, li tute ne estus pastro, tial, ke jam ekzistas oferantoj de donacoj laŭ la leĝo; <span class="m">5</span> kiuj servas al la ekzemplo kaj ombro de ĉielaj aferoj, kiel Moseo estis admonita, faronte la tabernaklon; ĉar: Zorgu, Li diris, ke vi faru ĉion laŭ la modelo, kiu estis montrita al vi sur la monto. <span class="m">6</span> Sed nun li ricevis servadon des pli bonan, ju pli bona estas la interligo, kies interulo li fariĝis kaj kiu sur pli bonaj promesoj estas dekretita. <span class="m">7</span> Ĉar se tiu unua interligo estus sendifekta, tiam ne estus serĉita loko por dua. <span class="m">8</span> Ĉar riproĉante ilin, Li diris:</p>

 <p id="az1417">Jen venos la tempo, diras la Eternulo,<br> Kiam Mi faros kun la domo de <span class="nomo" lang="und" title="Ne-Esperanta nomo. Lingvo: nespecifita">Izrael</span> kaj la domo de <span class="nomo" lang="und" title="Ne-Esperanta nomo. Lingvo: nespecifita">Jehuda</span> interligon novan:<br> <span class="m">9</span> Ne tian, kiel la interligo, kiun Mi faris kun iliaj patroj<br> En la tago, kiam Mi prenis ilian manon, por elkonduki ilin el la lando Egipta,<br> Ĉar ili ne restis en Mia interligo,<br> Kaj Mi malatentis ilin, diris la Eternulo.<br> <span class="m">10</span> Sed jen estas la interligo, kiun Mi faros kun la domo de <span class="nomo" lang="und" title="Ne-Esperanta nomo. Lingvo: nespecifita">Izrael</span><br> Post tiu tempo, diras la Eternulo:<br> Mi metos Miajn leĝojn en ilian internon,<br> Kaj sur ilia koro Mi ilin skribos,<br> Kaj Mi estos ilia Dio,<br> Kaj ili estos Mia popolo.<br> <span class="m">11</span> Kaj ne plu instruos ĉiu sian proksimulon,<br> Kaj ĉiu sian fraton, dirante: Ekkonu la Eternulon;<br> Ĉar ĉiuj Min konos,<br> De iliaj malgranduloj ĝis iliaj granduloj;<br> <span class="m">12</span> Ĉar Mi pardonos iliajn kulpojn,<br> Kaj iliajn pekojn kaj malbonaĵojn Mi ne plu rememoros.</p>

 <p id="az1435"><span class="m">13</span> Dirante: Novan interligon — Li malnovigis la unuan. Kaj tio, kio kadukiĝas kaj malnoviĝas estas proksima al malapero.</p>

 </div>

 <div class="chapitro"> <h4>9</h4> <p id="az1436"><span class="m">1</span> Sed eĉ la unua interligo havis ordonojn pri Diservado, kaj sanktejon mondan. <span class="m">2</span> Ĉar tabernaklo estis pretigita: la unua, en kiu estis la kandelabro kaj la tablo kaj la panoj de propono; ĝi estas nomata la Sanktejo; <span class="m">3</span> kaj post la dua kurteno, la tabernaklo nomata la Plejsanktejo, <span class="m">4</span> havanta la oran incensilon, kaj la keston de interligo, tegitan entute per oro, en kiu estis vazo ora (enhavanta la manaon) kaj la ekflorinta bastono de <span class="nomo" lang="und" title="Ne-Esperanta nomo. Lingvo: nespecifita">Aaron</span> kaj la tabeloj de la interligo, <span class="m">5</span> kaj super tio kerubojn de gloro superombrantajn la fermoplaton, pri kiuj ni nun ne povas detale paroli. <span class="m">6</span> Kiam do ĉi tio estis tiel aranĝita, en la unuan tabernaklon eniras ĉiam la pastroj, farante la Diservojn; <span class="m">7</span> sed en la duan, unufoje en la jaro eniras la ĉefpastro sola, ne sen sango, kiun li oferas pro si kaj pro la eraroj de la popolo; <span class="m">8</span> per tio la Sankta Spirito montras, ke la vojo en la sanktejon ankoraŭ ne estas elmontrita, dum la unua tabernaklo ankoraŭ staras; <span class="m">9</span> kio estas parabolo por la nuna tempo; laŭ kio estas oferataj donacoj kaj oferoj, kiuj ne povas laŭ la konscienco perfektigi la adoranton, <span class="m">10</span> nur altrudate (kun manĝaĵoj kaj trinkaĵoj kaj diversaj lavadoj kaj karnaj purigadoj) ĝis tempo de reformo.</p>

 <p id="az1437"><span class="m">11</span> Sed Kristo, aperinte kiel ĉefpastro de la estontaj bonoj, per la pli granda kaj pli perfekta tabernaklo, ne manfarita, tio estas ne el ĉi tiu kreo, <span class="m">12</span> nek per la sango de kaproj kaj bovidoj, sed per sia propra sango, eniris unufoje por ĉiam en la sanktejon, atinginte eternan elaĉeton. <span class="m">13</span> Ĉar se la sango de kaproj kaj bovoj, kaj la cindro de bovidino, ŝprucigite sur malpurulojn, sanktigas ĝis la purigado de la karno: <span class="m">14</span> kiom pli la sango de Kristo, kiu per la eterna Spirito sin oferis senmakula al Dio, purigos vian konsciencon el malvivaj faroj, por servi al la vivanta Dio? <span class="m">15</span> Kaj pro tio li estas interulo de nova testamento, por ke (post kiam morto okazis por la elaĉeto de tiuj pekoj, kiuj estis sub la unua testamento) la vokitoj ricevu la promeson de la eterna heredaĵo. <span class="m">16</span> Ĉar kiam estas testamento, nepre devas esti la morto de la testamentinto. <span class="m">17</span> Ĉar testamento efektiviĝas rilate mortinton, ĉar ĝi neniam efikas, dum vivas la testamentinto. <span class="m">18</span> Tial ankaŭ la unua testamento ne sen sango dediĉiĝis. <span class="m">19</span> Ĉar Moseo, parolinte ĉiun ordonon laŭ la leĝo al la tuta popolo, prenis la sangon de bovidoj kaj kaproj, kun akvo kaj lano skarlata kaj hisopo, kaj aspergis la libron mem kaj la tutan popolon, <span class="m">20</span> dirante: Jen estas la sango de la interligo, kiun Dio ordonis al vi. <span class="m">21</span> Plue li aspergis per la sango la tabernaklon kaj ĉiujn vazojn de la Diservo. <span class="m">22</span> Kaj laŭ la leĝo, preskaŭ ĉio puriĝas per sango; kaj sen sangoverŝado ne fariĝas absolvo.</p>

 <p id="az1438"><span class="m">23</span> Necese do estis, ke la ekzemploj de la enĉielaj aferoj estu purigitaj per ĉi tiuj, sed la enĉielaj aferoj mem per pli bonaj oferoj, ol ĉi tiuj. <span class="m">24</span> Ĉar eniris Kristo ne en sanktejon manfaritan, ekzemplon de la vera; sed en la ĉielon mem, por aperi antaŭ la vizaĝo de Dio por ni; <span class="m">25</span> nek estas necese, ke li oferu sin ofte, kiel la ĉefpastro eniras en la sanktejon jaron post jaro, kun sango ne propra; <span class="m">26</span> alie li devus ofte suferi de post la fondo de la mondo; sed nun unufoje en la fino de la mondaĝoj li aperis, por forigi la pekon per la ofero de si mem. <span class="m">27</span> Kaj kiel estas dekretite por homoj unufoje morti, kaj post tio juĝo; <span class="m">28</span> tiel ankaŭ Kristo, oferite unufoje, por porti la pekojn de multaj, aperos duan fojon, aparte de peko, al tiuj, kiuj lin atendas, por savo.</p>

 </div>

 <div class="chapitro"> <h4>10</h4> <p id="az1439"><span class="m">1</span> Ĉar la leĝo, havante ombron de estontaj bonaĵoj, ne la bildon mem de la aferoj, neniam povas, per tiuj samaj oferoj, kiujn oni oferadas senĉese jaron post jaro, perfektigi la tien venantajn. <span class="m">2</span> Ĉar alie ĉu ili ne ĉesus esti oferataj? tial, ke la adorantoj, unufoje purigite, jam ne havus konsciencon pri pekoj. <span class="m">3</span> Sed en tiuj oferoj estas ĉiujara rememorigo pri pekoj. <span class="m">4</span> Ĉar ne eble estas, ke la sango de bovoj kaj kaproj forprenus pekojn. <span class="m">5</span> Tial, venante en la mondon, li diris:</p>

 <p id="az1440">Oferojn kaj donacojn Vi ne deziras,<br> Sed korpon Vi preparis por mi;<br> <span class="m">6</span> Bruloferojn kaj pekoferojn Vi ne ŝatis.<br> <span class="m">7</span> Tiam mi diris: Jen mi venis<br> (En la rulaĵo de la libro estas skribite pri mi),<br> Por plenumi Vian volon, ho Dio!</p>

 <p id="az1446"><span class="m">8</span> Antaŭe dirinte: Oferojn kaj donacojn kaj bruloferojn kaj pekoferojn Vi nek deziris nek ŝatis (kiuj estas oferataj laŭ la leĝo), <span class="m">9</span> tiam li diris: Jen mi venis, por plenumi Vian volon. Li forprenas la unuan, por ke li starigu la duan. <span class="m">10</span> Laŭ tiu volo ni estas sanktigitaj per la ofero de la korpo de Jesuo Kristo unufoje por ĉiam. <span class="m">11</span> Kaj ĉiu pastro staradas ĉiutage, servante kaj oferante ofte la samajn oferojn, kiuj neniam povas forpreni pekojn; <span class="m">12</span> sed li, oferinte unu oferon por pekoj por ĉiam, sidiĝis dekstre de Dio; <span class="m">13</span> de nun atendante, ĝis liaj malamikoj fariĝos benketo por liaj piedoj. <span class="m">14</span> Ĉar per unu ofero li perfektigis ĝis eterneco la sanktigatojn. <span class="m">15</span> Kaj la Sankta Spirito ankaŭ atestas al ni; ĉar, dirinte:</p>

 <p id="az1447"><span class="m">16</span> Jen estas la interligo, kiun Mi faros kun ili<br> Post tiu tempo, diras la Eternulo:<br> Mi metos Miajn leĝojn en ilian internon,<br> Kaj sur ilia koro Mi ilin skribos;</p>

 <p id="az1451">li ankaŭ diras:</p>

 <p id="az1452"><span class="m">17</span> Kaj iliajn pekojn kaj malbonaĵojn Mi ne plu rememoros.</p>

 <p id="az1453"><span class="m">18</span> Sed kie estas absolvo de ĉi tiuj, ne plu estas oferado pro peko.</p>

 <p id="az1454"><span class="m">19</span> Havante do, fratoj, kuraĝon eniri en la plejsanktejon per la sango de Jesuo, <span class="m">20</span> per la vojo nova kaj vivanta, kiun li dediĉis por ni, tra la kurteno, tio estas, lia karno, <span class="m">21</span> kaj havante grandan pastron super la domo de Dio, <span class="m">22</span> ni alproksimiĝu kun sincera koro, en pleneco de fido, kun niaj koroj aspergitaj for de malbona konscienco, kaj kun la korpoj lavitaj per akvo pura; <span class="m">23</span> ni tenu firme la konfeson de nia espero sendekliniĝe; ĉar la promesinto estas fidela; <span class="m">24</span> kaj ni pripensu unu la alian, por instigi al amo kaj bonaj faroj; <span class="m">25</span> ne forlasante nian kunvenadon, kiel estas la kutimo de iuj; sed konsilante unu la alian, kaj des pli forte, ju pli vi vidas la tagon alproksimiĝanta.</p>

 <p id="az1455"><span class="m">26</span> Ĉar se, ricevinte la scion de la vero, ni pekos memvole, jam ne restas ofero pro pekoj, <span class="m">27</span> sed ia timoplena atendo de juĝo, kaj de fajra kolero, kiu ekstermos la kontraŭulojn. <span class="m">28</span> Tiu, kiu malŝatis la leĝon de Moseo, sen kompato mortas ĉe du aŭ tri atestantoj; <span class="m">29</span> kiom pli severan punon, vi opinias, ke meritos tiu, kiu piedpremis la Filon de Dio kaj rigardas kiel ne sanktan la sangon de la interligo, per kiu li estis sanktigita, kaj kiu spitis la Spiriton de graco? <span class="m">30</span> Ĉar ni konas Tiun, kiu diris: Ĉe Mi estas venĝo, Mi repagos. Kaj ankaŭ: La Eternulo juĝos Sian popolon. <span class="m">31</span> Terure estas fali en la manojn de la vivanta Dio.</p>

 <p id="az1456"><span class="m">32</span> Sed memoru la antaŭajn tagojn, en kiuj vi, jam allumite, elportis grandan konflikton de suferoj; <span class="m">33</span> unuflanke, kiam vi fariĝis spektaklo per riproĉoj kaj doloroj, kaj aliflanke, kiam vi partoprenis kun tiuj, kiuj tian sperton havis. <span class="m">34</span> Ĉar vi kompatis tiujn, kiuj estis en katenoj, kaj ĝoje akceptis la rabadon de via posedaĵo, sciante, ke vi mem havas pli bonan kaj restantan posedaĵon. <span class="m">35</span> Tial ne forĵetu vian kuraĝon, kiu havas rekompencon grandan. <span class="m">36</span> Ĉar vi havas bezonon de pacienco, por ke, plenuminte la volon de Dio, vi ricevu la promeson.</p>

 <p id="az1457"><span class="m">37</span> Ĉar ankoraŭ iomete da tempo,<br> La venonto venos, kaj ne malfruos.<br> <span class="m">38</span> Sed virtulo vivos per sia fideleco;<br> Kaj se li sin tiros malantaŭen, mia spirito ne ĝojos en li.</p>

 <p id="az1461"><span class="m">39</span> Sed ni ne estas el la malantaŭen tiriĝantaj en pereon, sed el la kredantaj por la gajnado de la animo.</p>

 </div>

 <div class="chapitro"> <h4>11</h4> <p id="az1462"><span class="m">1</span> Kaj la fido estas realigo de esperataĵoj, provado de aferoj ne vidataj. <span class="m">2</span> Ĉar per tio la antikvuloj ricevis bonan ateston. <span class="m">3</span> Per la fido ni komprenas, ke la mondaĝoj estas kreitaj per vorto de Dio, tiel ke tio, kio estas vidata, ne estas farita el aperantaĵoj. <span class="m">4</span> Per la fido <span class="nomo" lang="und" title="Ne-Esperanta nomo. Lingvo: nespecifita">Habel</span> oferis al Dio pli bonan oferon ol <span class="nomo" lang="und" title="Ne-Esperanta nomo. Lingvo: nespecifita">Kain</span>, per kio li ricevis ateston, ke li estas justa, ĉar Dio atestis pri liaj donacoj; kaj per ĝi li, mortinte, ankoraŭ parolas. <span class="m">5</span> Per la fido <span class="nomo" lang="und" title="Ne-Esperanta nomo. Lingvo: nespecifita">Ĥanoĥ</span> estis transportita, por ne vidi morton; kaj li ne estis trovata, ĉar Dio lin transportis; ĉar antaŭ lia transporto estis atestite pri li, ke li plaĉis al Dio; <span class="m">6</span> kaj sen fido neeble estas plaĉi al Li; ĉar necese estas, ke tiu, kiu alvenas al Dio, kredu, ke Li ekzistas, kaj ke Li fariĝas rekompencanto al tiuj, kiuj Lin diligente serĉas. <span class="m">7</span> Per la fido <span class="nomo" lang="und" title="Ne-Esperanta nomo. Lingvo: nespecifita">Noa</span>, avertite pri la ankoraŭ ne viditaj aferoj, kun pia timo konstruis arkeon por la savado de sia domo; per kio li kondamnis la mondon, kaj fariĝis heredanto de la justeco laŭ fido. <span class="m">8</span> Per la fido <span class="nomo" lang="und" title="Ne-Esperanta nomo. Lingvo: nespecifita">Abraham</span>, vokite, obeis eliri en lokon, kiun li estis ricevonta kiel heredaĵon; kaj li eliris, ne sciante, kien li iras. <span class="m">9</span> Per la fido li fariĝis pasloĝanto en la lando de la promeso, kiel lando fremda, loĝante en tendoj kun <span class="nomo" lang="und" title="Ne-Esperanta nomo. Lingvo: nespecifita">Isaak</span> kaj <span class="nomo" lang="und" title="Ne-Esperanta nomo. Lingvo: nespecifita">Jakob</span>, kunheredantoj de la sama promeso; <span class="m">10</span> ĉar li serĉis la urbon havantan la fundamentojn, kies arĥitekturisto kaj konstruanto estas Dio. <span class="m">11</span> Per la fido ankaŭ <span class="nomo" lang="und" title="Ne-Esperanta nomo. Lingvo: nespecifita">Sara</span> mem ricevis kapablon gravediĝi, eĉ post la ordinara aĝo, ĉar ŝi kredis la Promesinton fidela; <span class="m">12</span> sekve ankaŭ el unu, kaj tiu kvazaŭ malviva, leviĝis tiel multaj, kiel la steloj de la ĉielo laŭnombre, kaj kiel la sablo, kiu estas sur la bordo de la maro, nekalkulebla.</p>

 <p id="az1463"><span class="m">13</span> Ĉiuj tiuj mortis en fido, ne ricevinte la promesojn, sed vidinte kaj salutinte ilin de malproksime, kaj konfesinte, ke ili estas fremduloj kaj migrantoj sur la tero. <span class="m">14</span> Ĉar tiuj, kiuj parolas tiamaniere, konstatas, ke patrolandon ili serĉas. <span class="m">15</span> Kaj se ili tenadus en memoro tiun landon, el kiu ili eliris, ili havus ian okazon por reiri. <span class="m">16</span> Sed nun pli bonan landon ili celas, tio estas, ĉielan; tial Dio ne hontas pri ili, esti nomata ilia Dio; ĉar Li por ili pretigis urbon.</p>

 <p id="az1464"><span class="m">17</span> Per la fido <span class="nomo" lang="und" title="Ne-Esperanta nomo. Lingvo: nespecifita">Abraham</span>, provate, oferis Isaakon; tiu, kiu akceptis la promesojn, ekoferis ja sian solenaskiton; <span class="m">18</span> nome tiu, al kiu estis dirite: Per <span class="nomo" lang="und" title="Ne-Esperanta nomo. Lingvo: nespecifita">Isaak</span> oni nomos vian idaron; <span class="m">19</span> pensante, ke Dio povas relevi lin eĉ el la mortintoj; el kie ankaŭ li en similaĵo lin retrovis. <span class="m">20</span> Per la fido <span class="nomo" lang="und" title="Ne-Esperanta nomo. Lingvo: nespecifita">Isaak</span> benis Jakobon kaj Esavon pri estontaj aferoj. <span class="m">21</span> Per la fido <span class="nomo" lang="und" title="Ne-Esperanta nomo. Lingvo: nespecifita">Jakob</span>, mortante, benis ĉiun el la filoj de <span class="nomo" lang="und" title="Ne-Esperanta nomo. Lingvo: nespecifita">Jozef</span>, kaj adorkliniĝis sur la supro de sia bastono. <span class="m">22</span> Per la fido <span class="nomo" lang="und" title="Ne-Esperanta nomo. Lingvo: nespecifita">Jozef</span>, ĉe la fino de sia vivo, aludis la foriron de la Izraelidoj, kaj pri siaj ostoj ordonis. <span class="m">23</span> Per la fido Moseo, naskiĝinte, estis kaŝata tri monatojn de la gepatroj, ĉar ili vidis la infaneton belega, kaj ne timis la dekreton de la reĝo. <span class="m">24</span> Per la fido Moseo, plenkreskinte, rifuzis esti nomata filo de filino de Faraono, <span class="m">25</span> plivole elektante kunsuferi kun la popolo de Dio, ol havi la kelktempan ĝuadon de peko, <span class="m">26</span> taksante la riproĉon de Kristo pligranda riĉeco ol la trezoroj Egiptaj, ĉar li rigardis al la estonta rekompenco. <span class="m">27</span> Per la fido li forlasis Egiptujon, ne timante la koleregon de la reĝo; ĉar li persistis, kiel vidante Tiun, kiu ne estas videbla. <span class="m">28</span> Per la fido li observis la Paskon kaj la sangaspergon, por ke la ekstermanto de la unuenaskitoj ne tuŝu ilin. <span class="m">29</span> Per la fido li trapasis la Ruĝan Maron kvazaŭ sekteron, kion fari penante, la Egiptoj dronis. <span class="m">30</span> Per la fido la muroj de Jeriĥo falis, ĉirkaŭirite sep tagojn. <span class="m">31</span> Per la fido la malĉastistino <span class="nomo" lang="und" title="Ne-Esperanta nomo. Lingvo: nespecifita">Raĥab</span> ne pereis kun la nekredantoj, akceptinte la spionojn kun paco. <span class="m">32</span> Kaj kion mi diru plu? ĉar mankus al mi tempo por rakonti pri Gideon kaj <span class="nomo" lang="und" title="Ne-Esperanta nomo. Lingvo: nespecifita">Barak</span> kaj Ŝimŝon kaj <span class="nomo" lang="und" title="Ne-Esperanta nomo. Lingvo: nespecifita">Jiftaĥ</span> kaj <span class="nomo" lang="und" title="Ne-Esperanta nomo. Lingvo: nespecifita">David</span> kaj <span class="nomo" lang="und" title="Ne-Esperanta nomo. Lingvo: nespecifita">Samuel</span> kaj la profetoj; <span class="m">33</span> kiuj pere de fido venkis regnojn, plenumis justecon, atingis promesojn, fermis la buŝojn de leonoj, <span class="m">34</span> estingis la forton de fajro, forsaviĝis de la tranĉrando de glavo, el malforteco refortiĝis, fariĝis potencaj en militado, forkurigis armeojn de fremduloj. <span class="m">35</span> Virinoj rericevis siajn mortintojn per revivigo; kaj aliaj suferis turmentadon, ne akceptante liberigon, por atingi pli bonan releviĝon; <span class="m">36</span> kaj aliaj elproviĝis per mokado kaj skurĝado kaj ankaŭ de katenoj kaj malliberiĝo; <span class="m">37</span> ili estis ŝtonmortigataj, dissegataj, tentataj; per glavo ili estis mortigitaj; ili ĉirkaŭvagis en ŝafaj kaj kapraj feloj, senigite, subpremate, dolorigate <span class="m">38</span> (je kiuj la mondo ne estis inda); ili vagadis en dezertoj, sur montoj, en kavernoj kaj kaŝejoj de la tero. <span class="m">39</span> Kaj ĉiuj tiuj, ricevinte bonan ateston per sia fido, ne ricevis la promeson, <span class="m">40</span> ĉar Dio antaŭvidis por ni ion pli bonan, por ke ili sen ni ne estu perfektigataj.</p>

 </div>

 <div class="chapitro"> <h4>12</h4> <p id="az1465"><span class="m">1</span> Tial ankaŭ ni, havante ĉirkaŭ ni tian nubegon da atestantoj, formetu ĉion pezan kaj la pekon embarasantan, kaj persiste kuru la kuradon antaŭ ni metitan, <span class="m">2</span> direktante la rigardon al la aŭtoro kaj perfektiganto de la fido, Jesuo, kiu, pro la ĝojo antaŭ li metita, suferis la krucon, malestimante honton, kaj sidiĝis dekstre de la trono de Dio. <span class="m">3</span> Ĉar pripensu tiun, kiu suferis tian kontraŭdiradon de pekuloj kontraŭ li, por ke vi ne laciĝu kaj ne malfortiĝu en viaj spiritoj. <span class="m">4</span> Vi ankoraŭ ne kontraŭstaris ĝis sango, batalante kontraŭ peko; <span class="m">5</span> kaj vi forgesis la admonon, kiu rezonas kun vi, kiel kun filoj:</p>

 <p id="az1466">Mia filo, ne malŝatu la punon de la Eternulo,<br> Nek svenu, riproĉate de Li;<br> <span class="m">6</span> Ĉar kiun la Eternulo amas, tiun Li punkorektas,<br> Kaj Li skurĝas ĉiun filon, kiun Li akceptas.</p>

 <p id="az1470"><span class="m">7</span> Se vi suferas punon, kiel al filoj Dio rilatiĝas al vi; ĉar kia filo estas, kiun la patro ne punas? <span class="m">8</span> Sed se vi estas sen puno, en kiu ĉiuj fariĝas partoprenantoj, tiuokaze vi estas bastardoj, kaj ne filoj. <span class="m">9</span> Cetere ni havis patrojn de nia karno, kiuj nin punis, kaj ni respektis ilin; ĉu ni ne multe pli submetiĝu al la Patro de la spiritoj, kaj vivu? <span class="m">10</span> Ĉar ili ja dum kelke da tagoj laŭ sia volo punis; sed Li, por utilo, por ke ni partoprenu en Lia sankteco. <span class="m">11</span> Ĉiu puno portempe ŝajnas esti ne ĝoja, sed malĝoja; sed poste ĝi donas la pacplenan frukton de justeco al tiuj, kiuj per ĝi estas ekzercitaj. <span class="m">12</span> Tial levu la manojn pendantajn kaj la senfortajn genuojn; <span class="m">13</span> kaj faru rektajn vojetojn por viaj piedoj, por ke tio, kio estas lama, ne deturniĝu, sed prefere resaniĝu.</p>

 <p id="az1471"><span class="m">14</span> Serĉu pacon kun ĉiuj, kaj la sanktigon, sen kiu neniu vidos la Sinjoron; <span class="m">15</span> rigardante zorge, por ke neniu maltrafu la gracon de Dio, por ke nenia radiko de maldolĉeco, altkreskante, vin ĝenu, kaj por ke per tio multaj ne malpuriĝu; <span class="m">16</span> por ke ne estu iu malĉastulo aŭ malpiulo, kiel <span class="nomo" lang="und" title="Ne-Esperanta nomo. Lingvo: nespecifita">Esav</span>, kiu por unu manĝo vendis sian unuenaskitecon. <span class="m">17</span> Ĉar vi scias, ke eĉ kiam li poste deziris heredi la benon, li estis rifuzita; ĉar por pentado li trovis nenian lokon, kvankam kun larmoj li ĝin serĉis.</p>

 <p id="az1472"><span class="m">18</span> Ĉar vi ne alvenis al monto tuŝebla kaj brulanta per fajro, kaj al nigreco kaj mallumo kaj ventego, <span class="m">19</span> kaj sono de trumpeto kaj voĉo de paroloj, kies aŭdantoj petegis, ke plua vorto ne estu parolata al ili, <span class="m">20</span> ĉar ili ne povis elporti la ordonon: Se eĉ bruto tuŝos la monton, ĝi estu ŝtonmortigita; <span class="m">21</span> kaj tiel terura estis la aperaĵo, ke Moseo diris: Mi timegas kaj tremas; <span class="m">22</span> sed vi alvenis al la monto Cion kaj al la urbo de vivanta Dio, la ĉiela <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kaj al miriadoj da anĝeloj, <span class="m">23</span> al la ĝenerala kunveno kaj eklezio de la unuenaskitoj, en la ĉielo enskribitaj, kaj al Dio, la Juĝisto de ĉiuj, kaj al la spiritoj de justuloj perfektigitaj, <span class="m">24</span> kaj al Jesuo, la interulo de nova interligo, kaj al la sango de aspergo, kiu parolas pli bonajn aferojn ol la sango de <span class="nomo" lang="und" title="Ne-Esperanta nomo. Lingvo: nespecifita">Habel</span>. <span class="m">25</span> Gardu vin, ke vi ne forrifuzu la parolanton. Ĉar se ne forsaviĝis tiuj, kiuj forrifuzis la admonanton sur la tero, des malpli ni, deturnante nin de la parolanto el la ĉielo, <span class="m">26</span> kies voĉo tiam skuis la teron; sed nun Li promesis, dirante: Ankoraŭ unufoje Mi ekmovos ne sole la teron, sed ankaŭ la ĉielon. <span class="m">27</span> Kaj tiu diro: Ankoraŭ unufoje — montras la translokigon de la skuitaĵoj, kiel de faritaĵoj, por ke la neskueblaj restu. <span class="m">28</span> Tial, ricevante regnon neskueblan, ni havu dankemecon, per kiu ni adoru Dion akcepteble kun respektego kaj pia timo; <span class="m">29</span> ĉar nia Dio estas fajro konsumanta.</p>

 </div>

 <div class="chapitro"> <h4>13</h4> <p id="az1473"><span class="m">1</span> La fratamo daŭradu. <span class="m">2</span> Ne forgesu gastamon al nekonatoj; ĉar per tio iuj gastigis anĝelojn, ne sciante. <span class="m">3</span> Memoru la katenitojn, kvazaŭ vi ankaŭ estus katenitaj, kaj la suferantojn, ĉar vi ankaŭ estas en la korpo. <span class="m">4</span> Estu honorata la edzeco ĉe ĉiuj, kaj la lito estu senmakula; ĉar malĉastulojn kaj adultulojn Dio juĝos. <span class="m">5</span> Estu via karaktero sen monamo; estu kontentaj je tio, kion vi havas; ĉar Li mem diris: Mi ne foriros de vi kaj ne forlasos vin. <span class="m">6</span> Tial ni kuraĝas diri:</p>

 <p id="az1474">La Eternulo estas mia helpanto, mi ne timos;<br> Kion faros al mi homo?</p>

 <p id="az1476"><span class="m">7</span> Memoru viajn regintojn, kiuj parolis al vi la vorton de Dio; kaj ilian fidon imitu, pripensante la finon de ilia vivmaniero. <span class="m">8</span> Jesuo Kristo estas la sama hieraŭ, hodiaŭ, kaj ĝis eterneco. <span class="m">9</span> Ne forportiĝu per dogmaroj diversaj kaj fremdaj; ĉar estas bone, ke la koro estu plifortigata per graco, ne per manĝaĵoj, per kiuj ne profitis la okupiĝantaj pri ili. <span class="m">10</span> Ni havas altaron, el kiu la servantoj de la tabernaklo havas nenian rajton manĝi. <span class="m">11</span> Ĉar la korpoj de tiuj bestoj, kies sango estas en la sanktejon enportata de la ĉefpastro pro peko, estas bruligataj ekster la tendaro. <span class="m">12</span> Tial Jesuo ankaŭ, por ke li sanktigu la popolon per sia propra sango, ekster la pordego suferis. <span class="m">13</span> Tial ni eliru al li ekster la tendaro, portante lian riproĉon. <span class="m">14</span> Ĉar ĉi tie ni ne havas restantan urbon, sed estontan ni serĉas. <span class="m">15</span> Per li do ni oferu al Dio ĉiam oferon de laŭdo, tio estas, la frukton de niaj lipoj konfesantaj al lia nomo. <span class="m">16</span> Sed ne forgesu la bonfaradon kaj kunulecon; ĉar tiaj oferoj plaĉas al Dio. <span class="m">17</span> Obeu al tiuj, kiuj vin regas, kaj submetiĝu; ĉar ili viglas pro viaj animoj, kvazaŭ liveronte raporton; por ke kun ĝojo ili faru tion, kaj ne ĝemante, ĉar ĉi tio estus senprofita por vi.</p>

 <p id="az1477"><span class="m">18</span> Preĝu por ni; ĉar ni fidas, ke ni havas bonan konsciencon, dezirante en ĉio honeste vivi. <span class="m">19</span> Sed des pli urĝe mi petegas vin fari tion, por ke mi tiom pli frue estu redonata al vi.</p>

 <p id="az1478"><span class="m">20</span> Nun la Dio de paco, kiu relevis el la mortintoj la grandan paŝtiston de la ŝafoj, nian Sinjoron Jesuo, per la sango de la eterna interligo, <span class="m">21</span> perfektigu vin en ĉia bona laboro, por plenumi Lian volon, farante en vi tion, kio plaĉas al Li, per Jesuo Kristo, al kiu estu la gloro por ĉiam kaj eterne. Amen.</p>

 <p id="az1479"><span class="m">22</span> Kaj mi petegas vin, fratoj, toleru la vorton de konsilo, ĉar mi skribis al vi per malmulte da vortoj. <span class="m">23</span> Sciu, ke estas liberigita nia frato Timoteo, kun kiu, se li venos baldaŭ, mi vin vidos.</p>

 <p id="az1480"><span class="m">24</span> Salutu ĉiujn, kiuj vin regas, kaj ĉiujn sanktulojn. Tiuj, kiuj estas el Italujo, vin salutas.</p>

 <p id="az1481"><span class="m">25</span> Graco estu kun vi ĉiuj. Amen.</p>

 </div>

 </div>

 <div class="libro" id="ntlibro20"> <h3 id="az1482">LA EPISTOLO ĜENERALA DE <span class="nomo" lang="und" title="Ne-Esperanta nomo. Lingvo: nespecifita">JAKOBO</span> </h3> <div class="chapitro"> <h4>1</h4> <p id="az1483"><span class="m">1</span> Jakobo, servisto de Dio kaj de la Sinjoro Jesuo Kristo, al la dek du triboj, kiuj estas dispelitaj: Saluton!</p>

 <p id="az1484"><span class="m">2</span> Rigardu ĉion kiel ĝojigan, miaj fratoj, kiam vi falas en diversajn tentojn, <span class="m">3</span> sciante, ke la provado de via fido faras paciencon. <span class="m">4</span> Kaj la pacienco havu sian perfektan faradon, por ke vi estu perfektaj kaj kompletaj, ne havante mankon.</p>

 <p id="az1485"><span class="m">5</span> Sed se al iu el vi mankas saĝeco, li petu Dion, kiu donacas al ĉiuj malavare kaj ne riproĉas, kaj ĝi estos al li donata. <span class="m">6</span> Sed li petu en fido, neniel dubante; ĉar la dubanto similas ondon de la maro, ventopelatan kaj skuatan. <span class="m">7</span> Ĉar tiu homo ne pensu, ke li ricevos ion de la Sinjoro — <span class="m">8</span> duoblanima homo, ŝanceliĝa en ĉiuj siaj vojoj.</p>

 <p id="az1486"><span class="m">9</span> Sed la malaltranga frato ĝoju pri sia alteco; <span class="m">10</span> kaj la riĉulo pri sia humiliĝo; ĉar kiel floro de herbo li forpasos. <span class="m">11</span> Ĉar la suno leviĝas kun la brulvento kaj sekigas la herbon, kaj ĝia floro falas, kaj la gracio de ĝia formo pereas; tiel ankaŭ la riĉulo velkos en siaj vojoj.</p>

 <p id="az1487"><span class="m">12</span> Feliĉa estas la homo, kiu elportas tenton; ĉar kiam li estos elprovita, li ricevos la kronon de vivo, kiun la Sinjoro promesis al tiuj, kiuj lin amas. <span class="m">13</span> Neniu diru, kiam li estas tentata: Mi estas tentata de Dio; ĉar Dio ne estas tentebla de malbono, kaj Li mem tentas neniun; <span class="m">14</span> sed ĉiu estas tentata, kiam li estas fortirata de sia dezirado, kaj delogata. <span class="m">15</span> Tiam la dezirado, gravediĝinte, naskas pekon; kaj la peko, maturiĝinte, naskas morton. <span class="m">16</span> Ne trompiĝu, miaj amataj fratoj. <span class="m">17</span> Ĉiu bona donaĵo kaj ĉiu perfekta donaco estas de supre, malsuprenvenante de la Patro de lumoj, ĉe kiu ne povas ekzisti ŝanĝo, nek ombro de sinturnado. <span class="m">18</span> Laŭ Sia propra volo Li naskis nin per la vorto de la vero, por ke ni estu kvazaŭ unuaaĵo de Liaj kreitaĵoj.</p>

 <p id="az1488"><span class="m">19</span> Tion vi scias, miaj amataj fratoj. Sed ĉiu rapidu aŭdi, malrapidu paroli, malrapidu koleri; <span class="m">20</span> ĉar la kolero de homo ne efektivigas la justecon de Dio. <span class="m">21</span> Tial, formetinte ĉian malpurecon kaj superfluon de malico, akceptu kun humileco la enplantitan vorton, kiu povas savi viajn animojn. <span class="m">22</span> Sed estu plenumantoj de la vorto, kaj ne nur aŭskultantoj, trompantaj vin mem. <span class="m">23</span> Ĉar se iu estas aŭskultanto de la vorto, kaj ne plenumanto, li similas iun, kiu rigardas sian naturan vizaĝon en spegulo; <span class="m">24</span> ĉar li sin rigardas kaj foriras, kaj tuj forgesas, kia li estis. <span class="m">25</span> Sed tiu, kiu fikse rigardas en la perfektan leĝon, la leĝon de libereco, kaj tiel restas, ne estante aŭskultanto, kiu forgesas, sed plenumanto, kiu energias, tiu estos benata en sia faro. <span class="m">26</span> Se iu ŝajnas al si religia, ne bridante sian langon, sed trompante sian koron, ties religio estas vanta. <span class="m">27</span> Religio pura kaj senmakula antaŭ nia Dio kaj Patro estas jena: viziti orfojn kaj vidvinojn en ilia mizero, kaj sin gardi sen malpuriĝo de la mondo.</p>

 </div>

 <div class="chapitro"> <h4>2</h4> <p id="az1489"><span class="m">1</span> Miaj fratoj, ne kun personfavorado tenu la fidon de nia Sinjoro Jesuo Kristo, la glora Sinjoro. <span class="m">2</span> Ĉar se en vian sinagogon envenas viro kun oraj ringoj, en bela vestaro, kaj envenas ankaŭ malriĉulo en malpura vestaro; <span class="m">3</span> kaj vi respektas la bele vestitan homon, kaj diras: Sidiĝu ĉi tie en bona loko; kaj diras al la malriĉulo: Staru tie, aŭ sidiĝu sube apud mia piedbenketo; <span class="m">4</span> ĉu vi ne diferencigas en vi mem, kaj fariĝas juĝistoj malbone pensantaj? <span class="m">5</span> Aŭskultu, miaj amataj fratoj; ĉu Dio ne elektis la malriĉulojn laŭ la mondo, por esti riĉaj rilate al fido, kaj heredantoj de la regno, kiun Li promesis al tiuj, kiuj Lin amas? <span class="m">6</span> Sed vi malhonoradis la malriĉulon. Ĉu ne subpremas vin la riĉuloj, kaj mem trenas vin antaŭ la tribunalojn? <span class="m">7</span> Ĉu ili ne blasfemas la honorindan nomon, sur vin metitan? <span class="m">8</span> Tamen, se vi plenumas la reĝan leĝon laŭ la Skribo: Amu vian proksimulon kiel vin mem — vi faras bone; <span class="m">9</span> sed se vi favoras personojn, vi faras pekon, kulpigitaj de la leĝo, kiel malobeintoj. <span class="m">10</span> Ĉar ĉiu, kiu observas la tutan leĝaron, sed falpuŝiĝas pri unu punkto, fariĝis kulpa pri ĉio. <span class="m">11</span> Ĉar Tiu, kiu diris: Ne adultu — diris ankaŭ: Ne mortigu. Se do vi ne adultas, sed mortigas, vi fariĝis malobeinto kontraŭ la leĝo. <span class="m">12</span> Tiel parolu, kaj tiel agu, kiel juĝotoj laŭ leĝo de libereco. <span class="m">13</span> Ĉar al tiu, kiu ne kompatis, la juĝo estos senkompata; la kompato sin altigas super la juĝo.</p>

 <p id="az1490"><span class="m">14</span> Kia estas la profito, miaj fratoj, se iu diras, ke li havas fidon, sed ne havas farojn? ĉu tiu fido povas lin savi? <span class="m">15</span> Se frato aŭ fratino estas nuda kaj sen ĉiutaga manĝo, <span class="m">16</span> kaj iu el vi diras al ili: Iru en paco, estu varmaj kaj sataj; tamen vi ne donas al ili tion, kion la korpo bezonas, kia estas la profito? <span class="m">17</span> Tiel same fido, ne havante farojn, estas en si mem malviva. <span class="m">18</span> Kaj cetere iu diros: Vi havas fidon, kaj mi havas farojn; montru al mi vian fidon aparte de faroj, kaj mi per miaj faroj montros al vi la fidon. <span class="m">19</span> Vi ja kredas, ke Dio estas unu; vi faras bone; la demonoj ankaŭ kredas kaj tremas. <span class="m">20</span> Se ĉu vi volas scii, ho vantulo, ke la fido sen faroj estas senfrukta? <span class="m">21</span> Ĉu nia patro <span class="nomo" lang="und" title="Ne-Esperanta nomo. Lingvo: nespecifita">Abraham</span> ne praviĝis per faroj, oferinte sian filon <span class="nomo" lang="und" title="Ne-Esperanta nomo. Lingvo: nespecifita">Isaak</span> sur la altaro? <span class="m">22</span> Vi vidas, ke la fido kunagis kun liaj faroj, kaj per faroj la fido perfektiĝis; <span class="m">23</span> kaj plenumiĝis la Skribo, kiu diras: Kaj <span class="nomo" lang="und" title="Ne-Esperanta nomo. Lingvo: nespecifita">Abraham</span> kredis al Dio, kaj tio estis kalkulita al li kiel virto; kaj li estis nomita: amiko de Dio. <span class="m">24</span> Vi vidas, ke homo praviĝas per faroj, kaj ne sole per fido. <span class="m">25</span> Tiel same, ĉu ankaŭ la malĉastistino <span class="nomo" lang="und" title="Ne-Esperanta nomo. Lingvo: nespecifita">Raĥab</span> ne praviĝis per faroj, kiam ŝi akceptis la senditojn kaj forsendis ilin per alia vojo? <span class="m">26</span> Ĉar kiel la korpo aparte de la spirito estas malviva, tiel ankaŭ fido aparte de faroj estas malviva.</p>

 </div>

 <div class="chapitro"> <h4>3</h4> <p id="az1491"><span class="m">1</span> Ne estu multaj instruistoj, miaj fratoj, sciante, ke ni ricevos pli severan juĝon. <span class="m">2</span> Ĉar multokaze ni ĉiuj falpuŝiĝas. Se iu ne falpuŝiĝas parole, tiu estas perfekta homo, kapabla bridi ankaŭ la tutan korpon. <span class="m">3</span> Se ni al la ĉevaloj enmetas la bridojn en la buŝojn, por ke ili obeu al ni, ni ankaŭ ĉirkaŭturnas ilian tutan korpon. <span class="m">4</span> Jen ankaŭ la ŝipoj, kiuj, kvankam ili estas tiel grandaj kaj estas kurepelataj de fortaj ventoj, tamen per tre malgranda direktilo turniĝadas, kien ajn la volo de la direktilisto decidas. <span class="m">5</span> Tiel ankaŭ la lango estas malgranda membro, kaj fanfaronas grandaĵojn. Jen, kiel grandan arbaron ekbruligas fajrero! <span class="m">6</span> Kaj la lango estas fajro; mondo da maljusteco inter niaj membroj estas la lango, kiu malpurigas la tutan korpon kaj ekbruligas la radon de la naturo kaj estas ekbruligita de <span class="nomo" lang="und" title="Ne-Esperanta nomo. Lingvo: nespecifita">Gehena</span>. <span class="m">7</span> Ĉar ĉiun specon de bestoj kaj birdoj, de rampaĵoj kaj enmaraĵoj la homa raso al si subigas kaj subigis; <span class="m">8</span> sed la langon neniu povas subigi; ĝi estas malkvieta malbono, plena de mortiga veneno. <span class="m">9</span> Per ĝi ni benas la Sinjoron kaj Patron; kaj per ĝi ni malbenas homojn, faritajn laŭ la bildo de Dio; <span class="m">10</span> el la sama buŝo eliras beno kaj malbeno. Miaj fratoj, tio devus ne tiel esti. <span class="m">11</span> Ĉu la fonto elŝprucigas el la sama aperturo dolĉan akvon kaj maldolĉan? <span class="m">12</span> ĉu figarbo, miaj fratoj, povas doni olivojn, aŭ vinberarbo figojn? kaj sala akvo ne donas dolĉaĵon.</p>

 <p id="az1492"><span class="m">13</span> Kiu inter vi estas saĝa kaj prudenta? tiu elmontru per honesta vivado siajn farojn en mildeco de saĝeco. <span class="m">14</span> Sed se vi havas akran ĵaluzon kaj malpacon en via koro, ne fieru, kaj ne mensogu kontraŭ la vero. <span class="m">15</span> Ĉi tiu saĝeco ne devenas de supre, sed estas monda, laŭsenta, demona. <span class="m">16</span> Ĉar kie estas ĵaluzo kaj malpaco, tie estas konfuzo kaj ĉia malnobla ago. <span class="m">17</span> Sed la saĝeco, kiu estas de supre, estas unue ĉasta, poste pacema, milda, cedema, plena de kompatemo kaj bonaj fruktoj, sen partieco, sen hipokriteco. <span class="m">18</span> Kaj la frukto de justeco estas semata en paco por tiuj, kiuj faras pacon.</p>

 </div>

 <div class="chapitro"> <h4>4</h4> <p id="az1493"><span class="m">1</span> De kie militoj kaj de kie bataloj inter vi? ĉu ne de viaj voluptoj, militantaj en viaj membroj? <span class="m">2</span> Vi deziras, kaj ne havas; vi mortigas kaj konkuras, kaj ne povas akiri; vi batalas kaj militas; vi ne havas, ĉar vi ne petas. <span class="m">3</span> Vi petas kaj ne ricevas, tial, ke vi petas malprave, por ke vi elspezu por viaj voluptoj. <span class="m">4</span> Vi adultulinoj, ĉu vi ne scias, ke la amikeco al la mondo estas malamikeco al Dio? Ĉiu do, kiu volas esti amiko de la mondo, fariĝas malamiko de Dio. <span class="m">5</span> Aŭ ĉu vi opinias, ke la Skribo vane parolas? Ĉu la spirito, kiun Li loĝigis en ni, deziregas envieme? <span class="m">6</span> Sed Li donas pli grandan gracon. Tial estas dirite: Dio kontraŭstaras al la fieruloj, sed al la humiluloj Li donas gracon. <span class="m">7</span> Submetiĝu do al Dio; sed rezistu la diablon, kaj li forkuros de vi. <span class="m">8</span> Alproksimiĝu al Dio, kaj Li alproksimiĝos al vi. Purigu la manojn, vi pekuloj, kaj ĉastigu la korojn, vi duoblanimuloj. <span class="m">9</span> Mizeru kaj malĝoju kaj ploru; via ridado turniĝu en ploron, kaj via ĝojo en malĝojon. <span class="m">10</span> Humiliĝu antaŭ la Sinjoro, kaj Li vin altigos.</p>

 <p id="az1494"><span class="m">11</span> Ne kalumniu unu la alian, fratoj. Kiu kalumnias fraton aŭ juĝas sian fraton, tiu kalumnias la leĝon kaj juĝas la leĝon; sed se vi juĝas la leĝon, vi jam estas ne plenumanto de la leĝo, sed juĝanto. <span class="m">12</span> Unu estas la leĝdonisto kaj juĝisto, Tiu, kiu povas savi aŭ pereigi; kiu vi estas, juĝanta vian proksimulon?</p>

 <p id="az1495"><span class="m">13</span> Atentu nun vi, kiuj diras: Hodiaŭ aŭ morgaŭ ni iros al tiu urbo kaj restos tie unu jaron kaj negocados kaj profitos; <span class="m">14</span> kvankam vi ne scias, kio morgaŭ okazos. Kio estas via vivo? Vi ja estas vaporo, kiu mallongan tempon montriĝas kaj poste malaperas. <span class="m">15</span> Anstataŭ diri: Se la Sinjoro volos, ni vivados kaj faros ĉi tion aŭ tion. <span class="m">16</span> Sed nun vi fieras pri viaj memfidaĵoj; ĉiu tia singratulado estas malbona. <span class="m">17</span> Kiu do scias bonfari, kaj ne bonfaras, ĉe tiu estas peko.</p>

 </div>

 <div class="chapitro"> <h4>5</h4> <p id="az1496"><span class="m">1</span> Atentu nun, riĉuloj; ploregu kaj kriegu pro la mizeroj sur vin alvenontaj. <span class="m">2</span> Via riĉo putriĝis, kaj viaj vestoj konsumiĝas de tineoj. <span class="m">3</span> Via oro kaj via arĝento rustiĝis; kaj ilia rusto atestos kontraŭ vi, kaj konsumos vian karnon, kiel fajro. En la lastaj tagoj vi kolektadis trezoron. <span class="m">4</span> Jen krias la de vi trompe retenata salajro de la laboristoj, kiuj falĉis viajn kampojn; kaj la krioj de la rikoltintoj venis en la orelojn de la Eternulo <span class="nomo" lang="und" title="Ne-Esperanta nomo. Lingvo: nespecifita">Cebaot</span>. <span class="m">5</span> Vi luksadis sur la tero, kaj diboĉadis; vi nutradis viajn korojn en tago de buĉado. <span class="m">6</span> Vi kondamnis, vi mortigis la justulon; li ne kontraŭstaras al vi.</p>

 <p id="az1497"><span class="m">7</span> Paciencu do, fratoj, ĝis la alveno de la Sinjoro. Jen la terkultivisto atendas la multevaloran frukton de la tero, paciencante pri ĝi, ĝis ĝi ricevos la fruan kaj la malfruan pluvon. <span class="m">8</span> Vi ankaŭ paciencu; fortikigu viajn korojn; ĉar la alveno de la Sinjoro alproksimiĝas. <span class="m">9</span> Ne murmuru, fratoj, unu kontraŭ la alia, por ke vi ne estu juĝataj; jen la juĝisto staras antaŭ la pordoj. <span class="m">10</span> Prenu, fratoj, kiel ekzemplon de suferado kaj pacienco, la profetojn, kiuj parolis en la nomo de la Sinjoro. <span class="m">11</span> Jen ni nomas feliĉaj tiujn, kiuj elportis suferon; vi aŭdis pri la pacienco de <span class="nomo" lang="und" title="Ne-Esperanta nomo. Lingvo: nespecifita">Ijob</span>, kaj vidis la finan agadon de la Sinjoro, ke la Sinjoro estas kompatema kaj indulgema.</p>

 <p id="az1498"><span class="m">12</span> Sed antaŭ ĉio, miaj fratoj, ne ĵuru, nek per la ĉielo, nek per la tero, nek per ia alia ĵuro; sed via jes estu jes, kaj via ne estu ne; por ke vi ne falu sub juĝon.</p>

 <p id="az1499"><span class="m">13</span> Ĉu iu el vi suferas? li preĝu. Ĉu iu estas gaja? li psalme kantu. <span class="m">14</span> Ĉu iu el vi malsanas? li venigu la presbiterojn de la eklezio; kaj ili preĝu super li, ŝmirinte lin per oleo en la nomo de la Sinjoro; <span class="m">15</span> kaj la preĝo de fido savos la malsanulon, kaj la Sinjoro relevos lin; kaj se li faris pekojn, tio estos pardonita al li. <span class="m">16</span> Konfesu do viajn pekojn unu al la alia, kaj preĝu unu por la alia, por ke vi resaniĝu. Petego de justulo multe efikas per sia energio. <span class="m">17</span> <span class="nomo" lang="und" title="Ne-Esperanta nomo. Lingvo: nespecifita">Elija</span> estis homo samnatura, kiel ni, kaj li preĝis fervore, ke ne pluvu; kaj ne pluvis sur la teron dum tri jaroj kaj ses monatoj. <span class="m">18</span> Kaj denove li preĝis; kaj la ĉielo donis pluvon, kaj la tero ekproduktis sian frukton.</p>

 <p id="az1500"><span class="m">19</span> Miaj fratoj, se iu el vi forvagos de la vero, kaj iu lin returnos, <span class="m">20</span> oni sciu, ke tiu, kiu returnas pekulon de la elvoja forvago, savos animon el morto kaj kovros amason da pekoj.</p>

 </div>

 </div>

 <div class="libro" id="ntlibro21"> <h3 id="az1501">LA UNUA EPISTOLO ĜENERALA DE <em>PETRO</em> </h3> <div class="chapitro"> <h4>1</h4> <p id="az1502"><span class="m">1</span> Petro, apostolo de Jesuo Kristo, al la elektitoj, kiuj estas el la dispelitaro, pasloĝantaj en Ponto, Galatujo, Kapadokio, Azio, kaj Bitinio, <span class="m">2</span> laŭ la antaŭscio de Dio, la Patro, en sanktigo de la Spirito, por obeo kaj aspergo de la sango de Jesuo Kristo: Graco al vi kaj paco pligrandiĝu.</p>

 <p id="az1503"><span class="m">3</span> Benata estu la Dio kaj Patro de nia Sinjoro Jesuo Kristo, kiu laŭ Sia granda kompato nin renaskis en esperon vivan per la releviĝo de Jesuo Kristo el la mortintoj, <span class="m">4</span> en heredaĵon ne pereontan, ne makulotan, ne velkontan, rezervitan en la ĉielo por vi, <span class="m">5</span> kiuj estas gardataj de la potenco de Dio per fido al savo preta malkaŝiĝi en la lasta tempo. <span class="m">6</span> En tio vi ĝojegas, kvankam por kelka tempo, se estas necese, malĝojigite en diversaj tentoj, <span class="m">7</span> por ke la provado de via fido, pli multevalora ol oro, kiu pereas, kvankam per fajro provite, troviĝu efika por laŭdo kaj gloro kaj honoro en la malkaŝo de Jesuo Kristo; <span class="m">8</span> kiun, ne vidinte, vi amas; kiun kvankam nun vi ne vidas, tamen, al li kredante, vi ĝojegas per ĝojo nedirebla kaj gloroplena; <span class="m">9</span> ricevante la celon de via fido, savon de animoj. <span class="m">10</span> Koncerne tiun savon esploris kaj serĉis la profetoj, kiuj profetis pri la graco venonta al vi; <span class="m">11</span> serĉante, kiun kaj kian tempon montris la enestanta en ili Spirito de Kristo, kiu atestis antaŭe la suferojn por Kristo kaj la sekvontajn glorojn. <span class="m">12</span> Kaj al ili malkaŝiĝis, ke ne al si mem, sed al vi, ili liveris tion, kio nun estas proklamita al vi de tiuj, kiuj predikis al vi la evangelion per la Spirito Sankta, elsendita el la ĉielo; en kiujn aferojn anĝeloj deziras enrigardi.</p>

 <p id="az1504"><span class="m">13</span> Tial, ĉirkaŭzoninte la lumbojn de via menso, estu sobraj kaj esperadu perfekte la gracon alportotan al vi en la malkaŝo de Jesuo Kristo; <span class="m">14</span> kiel infanoj de obeo, ne formiĝante laŭ la voluptoj, kiujn vi antaŭe havis en via nescio; <span class="m">15</span> sed kiel via Vokinto estas sankta, tiel vi ankaŭ fariĝu sanktaj en ĉia konduto; <span class="m">16</span> pro tio, ke estas skribite: Vi estu sanktaj, ĉar Mi estas sankta. <span class="m">17</span> Kaj se vi vokas la Patron, kiu sen personfavorado juĝas laŭ la faro de ĉiu, vi pasigu en timo la tempon de via ĉi tiea loĝado; <span class="m">18</span> sciante, ke ne per pereemaj objektoj, oro aŭ arĝento, vi elaĉetiĝis el via vanta vivmaniero, kiun vi ricevis de viaj patroj; <span class="m">19</span> sed per multekosta sango, kiel de ŝafido senmakula kaj sendifekta, la sango de Kristo; <span class="m">20</span> kiu estis antaŭdifinita antaŭ la fondo de la mondo, sed elmontrita en la fino de la tempoj pro vi, <span class="m">21</span> kiuj per li fidas Dion, kiu relevis lin el la mortintoj kaj donis al li gloron; por ke via fido kaj espero estu al Dio. <span class="m">22</span> Ĉastiginte viajn animojn, en la obeo al la vero, por sincera amo al la frataro, amu unu la alian el la koro fervore; <span class="m">23</span> renaskite, ne el pereema semo, sed el nepereema, per la vorto de Dio, vivanta kaj restanta. <span class="m">24</span> Ĉar:</p>

 <p id="az1505">Ĉiu karno estas herbo,<br> Kaj ĉiu ĝia ĉarmo estas kiel kampa floreto.<br> Sekiĝas herbo, velkas floreto;<br> <span class="m">25</span> Sed la vorto de la Eternulo restas eterne.</p>

 <p id="az1509">Kaj ĉi tiu estas la parolo, kiu estas predikita al vi.</p>

 </div>

 <div class="chapitro"> <h4>2</h4> <p id="az1510"><span class="m">1</span> Formetinte do ĉian malbonon kaj ĉian trompon kaj hipokritecon kaj enviojn kaj ĉiajn kalumniojn, <span class="m">2</span> kiel ĵusnaskitaj suĉinfanoj, sopiru al la spirita lakto pura, por ke vi per tio kresku en savon, <span class="m">3</span> se vi gustumis, ke la Sinjoro estas bona; <span class="m">4</span> al kiu alvenante, kvazaŭ al ŝtono vivanta, de homoj rifuzita, sed ĉe Dio elektita, honorinda, <span class="m">5</span> vi ankaŭ, kiel ŝtonoj vivantaj, konstruiĝas domo spirita, sankta pastraro, por oferi spiritajn oferojn, akcepteblajn de Dio per Jesuo Kristo. <span class="m">6</span> Ĉar estas enhavate en skribo:</p>

 <p id="az1511">Jen Mi kuŝigas en Cion bazangulan ŝtonon, elektitan, valoregan;<br> Kaj kiu lin fidas, tiu ne estos hontigita.</p>

 <p id="az1513"><span class="m">7</span> Por vi do, la fidantoj, estas la valoregeco; sed por nefidantoj:</p>

 <p id="az1514">Ŝtono, kiun malŝatis la konstruantoj,<br> Fariĝis ŝtono bazangula;</p>

 <p id="az1516"><span class="m">8</span> kaj:</p>

 <p id="az1517">Ŝtono de falpuŝiĝo kaj roko de alfrapiĝo;</p>

 <p id="az1518">ili falpuŝiĝas pro la vorto, malobeante, por kio ankaŭ ili estas difinitaj. <span class="m">9</span> Sed vi estas raso elektita, pastraro reĝa, nacio sankta, popolo Diposedata, por ke vi proklamu la gloron de Tiu, kiu vokis vin el mallumo en Sian lumon mirindan; <span class="m">10</span> kiuj iam estis ne-popolo, sed nun estas popolo de Dio; antaŭe nekompatitoj, sed nun kompatitoj.</p>

 <p id="az1519"><span class="m">11</span> Amataj, mi petegas vin kiel fremdulojn kaj migrantojn, detenu vin de karnaj voluptoj, kiuj militadas kontraŭ la animo; <span class="m">12</span> kondutante dece ĉe la nacianoj, por ke, kvankam ili kalumnias vin kiel malbonagulojn, tamen, vidante viajn bonfarojn, ili gloru Dion en la tago de vizitado.</p>

 <p id="az1520"><span class="m">13</span> Submetu vin al ĉiu homa institucio pro la Sinjoro; ĉu al la reĝo, la superreganto; <span class="m">14</span> ĉu al regantoj, kiel liaj senditoj por venĝo al malbonaguloj kaj por laŭdo al bonaguloj. <span class="m">15</span> Ĉar la volo de Dio estas, ke bonfarante, vi silentigu la nesciadon de homoj malsaĝaj; <span class="m">16</span> kiel liberaj, kaj ne farantaj el via libereco kovrilon de malico, sed kiel servistoj de Dio. <span class="m">17</span> Ĉiujn honoru. La frataron amu. Dion timu. La reĝon honoru.</p>

 <p id="az1521"><span class="m">18</span> Servantoj, submetu vin al viaj sinjoroj kun ĉia timo; ne sole al la bonaj kaj malseveraj, sed ankaŭ al la malbonhumoraj. <span class="m">19</span> Ĉar tio estas laŭdinda, se pro konscienco al Dio oni elportas malĝojon, suferante maljuste. <span class="m">20</span> Ĉar kia honoro estas, se, pekante kaj sekve batate, vi tion pacience elportas? sed se, bonfarante kaj sekve suferante, vi tion pacience elportas, tio estas laŭdinda antaŭ Dio. <span class="m">21</span> Ĉar al ĉi tio vi estas vokitaj; pro tio, ke Kristo ankaŭ suferis pro vi, postlasante por vi ekzemplon, por ke vi sekvu liajn postesignojn; <span class="m">22</span> pekon li ne faris, kaj trompo ne troviĝis en lia buŝo; <span class="m">23</span> insultate, li ne insultis responde; suferante, li ne minacis, sed submetis sin al la juste juĝanta; <span class="m">24</span> li mem portis niajn pekojn en sia korpo sur la lignaĵo, por ke ni, malvivigite koncerne pekojn, vivu por justeco; per lia vundo vi resaniĝis. <span class="m">25</span> Ĉar vi estis kiel ŝafoj erarvagantaj; sed nun vi returne venis al la Paŝtisto kaj Episkopo de viaj animoj.</p>

 </div>

 <div class="chapitro"> <h4>3</h4> <p id="az1522"><span class="m">1</span> Tiel same, edzinoj, submetu vin al viaj propraj edzoj; por ke, eĉ se iuj ne obeas al la vorto, ili sen la vorto estu gajnitaj per la konduto de siaj edzinoj, <span class="m">2</span> rigardante vian konduton kun timo ĉastan. <span class="m">3</span> Via ornamo estu ne la ekstera ornamo de harplektado kaj orportado, aŭ la surmetado de vestoj; <span class="m">4</span> sed la kaŝita homo de la koro en la nedifektebla vesto de spirito milda kaj trankvila, kiu estas multevalora antaŭ Dio. <span class="m">5</span> Ĉar tiel same ankaŭ, en la tempo antikva, la sanktaj virinoj, kiuj esperis al Dio, ornamis sin, submetante sin al siaj propraj edzoj; <span class="m">6</span> kiel <span class="nomo" lang="und" title="Ne-Esperanta nomo. Lingvo: nespecifita">Sara</span> obeis al <span class="nomo" lang="und" title="Ne-Esperanta nomo. Lingvo: nespecifita">Abraham</span>, nomante lin sinjoro; kies infanoj vi fariĝis, bonfarante, kaj ne ektimigate per ia teruro.</p>

 <p id="az1523"><span class="m">7</span> Tiel same, edzoj, kunvivadu kun viaj edzinoj laŭscie, donante honoron al la virino kiel al la plimalforta ilo, kaj estante ankaŭ kun ili kunheredantoj de la graco de vivo, por ke viaj preĝoj ne malhelpiĝu.</p>

 <p id="az1524"><span class="m">8</span> Fine, estu ĉiuj samideaj, simpatiaj, fratamemaj, kompatemaj, humilanimaj; <span class="m">9</span> ne repagantaj malbonon kontraŭ malbono, nek insulton kontraŭ insulto, sed kontraŭe benadantaj; ĉar al tio vi estas vokitaj, por ke vi heredu benon. <span class="m">10</span> Ĉar:</p>

 <p id="az1525">Kiu volas ami vivon kaj vidi bonajn tagojn,<br> Tiu gardu sian langon kontraŭ malbono,<br> Kaj sian buŝon kontraŭ mensoga parolo;<br> <span class="m">11</span> Li dekliniĝu de malbono kaj faru bonon,<br> Li serĉu pacon, kaj ĉasu ĝin.<br> <span class="m">12</span> Ĉar la okuloj de la Eternulo estas turnitaj al la piuloj,<br> Kaj Liaj oreloj al iliaj krioj;<br> Sed la vizaĝo de la Eternulo estas kontraŭ tiuj, kiuj faras malbonon.</p>

 <p id="az1533"><span class="m">13</span> Kaj kiu faros al vi malbonon, se vi fariĝos fervoraj en la bono? <span class="m">14</span> Sed se vi eĉ suferus pro justeco, feliĉegaj vi estus; kaj ilian timon ne timu, nek maltrankviliĝu; <span class="m">15</span> sed la Sinjoron Kriston sanktigu en viaj koroj; estu ĉiam pretaj doni defendan respondon al ĉiu, kiu vin demandas pri la motivo de la espero en vi, sed kun humileco kaj timo; <span class="m">16</span> havantaj bonan konsciencon; por ke, dum vi estas malestimataj, hontu tiuj, kiuj kalumnias vian bonan konduton en Kristo. <span class="m">17</span> Ĉar pli bone estus, se tiel volus Dio, suferi pro bonfarado, ol pro malbonfarado. <span class="m">18</span> Ĉar Kristo ankaŭ unufoje suferis pro pekoj, justulo pro maljustuloj, por ke li nin konduku al Dio; mortigite en la karno, sed vivigite en la spirito; <span class="m">19</span> en kiu ankaŭ li iris kaj predikis al la enkarceraj spiritoj, <span class="m">20</span> kiuj iam malobeis, kiam la longedaŭra pacienco de Dio atendis en la tagoj de <span class="nomo" lang="und" title="Ne-Esperanta nomo. Lingvo: nespecifita">Noa</span> dum la pretigado de la arkeo, en kiu malmultaj, tio estas ok personoj, elsaviĝis tra akvo; <span class="m">21</span> kiu ankaŭ vin nun savas en antitipo, la bapto, ne la formetado de la karna malpuraĵo, sed la demando de bona konscienco al Dio per la releviĝo de Jesuo Kristo; <span class="m">22</span> kiu estas dekstre de Dio, irinte en la ĉielon; al li anĝeloj kaj aŭtoritatoj kaj potencoj estas submetitaj.</p>

 </div>

 <div class="chapitro"> <h4>4</h4> <p id="az1534"><span class="m">1</span> Ĉar Kristo do suferis en la karno, vi ankaŭ armu vin per la sama intenco; ĉar la suferinto en la karno apartiĝis de pekoj; <span class="m">2</span> por ke vi travivu la reston de la enkarna tempo jam ne laŭ la voluptoj de homoj, sed laŭ la volo de Dio. <span class="m">3</span> Ĉar la tempo pasinta sufiĉas, por elfari la deziron de la nacianoj kaj iradi en diboĉoj, voluptoj, vindrinkado, brufestenoj, ebrieco, kaj abomenaj idolkultoj; <span class="m">4</span> en kio ili miras, ke vi ne kuras kune kun ili en la saman superfluon de diboĉado, kaj ili kalumnias vin; <span class="m">5</span> ili prirespondos al Tiu, kiu estas preta juĝi la vivantojn kaj la mortintojn. <span class="m">6</span> Ĉar por tio ankaŭ la evangelio estas anoncita al la mortintoj, por ke ili estu korpe juĝitaj laŭ homoj, sed spirite vivu laŭ Dio.</p>

 <p id="az1535"><span class="m">7</span> Sed la fino de ĉio alproksimiĝas; prudentiĝu do, kaj sobriĝu por preĝoj; <span class="m">8</span> antaŭ ĉio havante fervoran amon unu al alia; ĉar amo kovras amason da pekoj; <span class="m">9</span> estu gastamaj unu al alia sen murmurado; <span class="m">10</span> laŭmezure, kiel ĉiu ricevis donacon, tiel ĝin administrante inter vi, kiel bonaj administrantoj de la diversaspeca graco de Dio; <span class="m">11</span> se iu parolas, li parolu kvazaŭ orakolojn de Dio; se iu administras, li administru kvazaŭ el la forto, kiun Dio provizas; por ke en ĉio Dio estu glorata per Jesuo Kristo, kies estas la gloro kaj la potenco por ĉiam kaj eterne. Amen.</p>

 <p id="az1536"><span class="m">12</span> Amataj, ne surpriziĝu pri la fajrego ĉe vi okazanta por provi vin, kvazaŭ io stranga okazus ĉe vi; <span class="m">13</span> sed laŭ tio, ke vi partoprenas en la suferoj de Kristo, ĝoju; por ke ankaŭ en la elmontro de lia gloro vi ĝoju ravege. <span class="m">14</span> Se vi estas riproĉataj pro la nomo de Kristo, feliĉegaj vi estas; ĉar la Spirito de gloro kaj la Spirito de Dio restas sur vi. <span class="m">15</span> Nur neniu el vi suferu kiel mortiginto, aŭ ŝtelisto, aŭ malbonfarinto, aŭ kiel sintrudanto en malpropraj aferoj; <span class="m">16</span> sed se iu suferas kiel Kristano, li ne hontu; sed li gloru Dion en tiu nomo. <span class="m">17</span> Ĉar jam venis la tempo por la komenco de la juĝo ĉe la domo de Dio; kaj se ĝi komenciĝas ĉe ni, kia estos la sorto de tiuj, kiuj ne obeas al la evangelio de Dio? <span class="m">18</span> Kaj se justulo apenaŭ saviĝas, kie aperos malpiulo kaj pekulo? <span class="m">19</span> Tial ankaŭ tiuj, kiuj suferas laŭ la volo de Dio, alkonfidu siajn animojn en bonfarado al fidela Kreinto.</p>

 </div>

 <div class="chapitro"> <h4>5</h4> <p id="az1537"><span class="m">1</span> La presbiterojn do inter vi mi admonas, estante kunpresbitero kaj atestanto de la suferoj de Kristo kaj partoprenanto en la malkaŝota gloro: <span class="m">2</span> Paŝtu la gregon de Dio ĉe vi, direktante ĝin, ne devige, sed volonte, laŭ Dio; ne pro avideco, sed bonvole; <span class="m">3</span> ne kvazaŭ sinjorante super la heredo, sed fariĝante ekzemploj al la grego. <span class="m">4</span> Kaj kiam elmontriĝos la Ĉefpaŝtisto, vi ricevos la nevelkontan kronon de gloro. <span class="m">5</span> Tiel same, vi plijunuloj, submetu vin al la pliaĝuloj. Tial ankaŭ vi ĉiuj submetu vin unu al la alia, kaj zonu vin per humileco; ĉar Dio kontraŭstaras al la fieruloj, sed al la humiluloj donas gracon. <span class="m">6</span> Humiligu vin do sub la potencan manon de Dio, por ke Li altigu vin ĝustatempe; <span class="m">7</span> surĵetante sur Lin ĉian vian zorgon, ĉar Li zorgas pri vi. <span class="m">8</span> Estu sobraj, vigladu; via kontraŭulo, la diablo, kiel leono blekeganta ĉirkaŭiras, serĉante, kiun li povos forgluti; <span class="m">9</span> lin rezistu, konstantaj en la fido, sciante, ke la samaj suferoj plenumiĝas en via frataro en la mondo. <span class="m">10</span> Kaj la Dio de ĉia graco, kiu vin alvokis al Sia eterna gloro en Kristo, mem perfektigos, firmigos, plifortigos vin ne longe suferintajn. <span class="m">11</span> Al Li estu la potenco por ĉiam kaj eterne. Amen.</p>

 <p id="az1538"><span class="m">12</span> Per Silvano, la fidela frato, kiel mi opinias, al vi mi skribis mallonge, konsilante kaj atestante, ke ĉi tio estas la vera graco de Dio; en ĝi firme staru. <span class="m">13</span> Vin salutas la en <span class="nomo" lang="und" title="Ne-Esperanta nomo. Lingvo: nespecifita">Babel</span> kunelektitino, kaj Marko, mia filo. <span class="m">14</span> Salutu unu la alian per ama kiso.</p>

 <p id="az1539">Paco al vi ĉiuj, kiuj estas en Kristo.</p>

 </div>

 </div>

 <div class="libro" id="ntlibro22"> <h3 id="az1540">LA DUA EPISTOLO ĜENERALA DE <em>PETRO</em> </h3> <div class="chapitro"> <h4>1</h4> <p id="az1541"><span class="m">1</span> <span class="nomo" lang="und" title="Ne-Esperanta nomo. Lingvo: nespecifita">Simon</span> Petro, servisto kaj apostolo de Jesuo Kristo, al tiuj, kiuj ricevis egale altvaloran fidon, kiel ni, en la justeco de nia Dio kaj Savanto Jesuo Kristo: <span class="m">2</span> Graco al vi kaj paco pligrandiĝu en sciado pri Dio, kaj pri Jesuo, nia Sinjoro; <span class="m">3</span> pro tio, ke lia Dia povo donacis al ni ĉion rilatantan al vivo kaj pieco, per la scio de tiu, kiu nin vokis per sia propra gloro kaj virto; <span class="m">4</span> per kiuj li donacis al ni la promesojn karegajn kaj tre grandajn; por ke per ili vi fariĝu partoprenantoj en Dia naturo, forsaviĝinte el la putreco, kiu estas en la mondo per voluptemo. <span class="m">5</span> Kaj pro tiu sama kaŭzo viaflanke aplikante ĉian diligentecon, en via fido aldonu virton; kaj en virto scion; <span class="m">6</span> kaj en scio sinregadon; kaj en sinregado paciencon; kaj en pacienco piecon; <span class="m">7</span> kaj en pieco fratamikecon, kaj en fratamikeco amon. <span class="m">8</span> Ĉar tiuj ecoj, se ĉe vi ili troviĝas kaj abundas, faras vin nek mallaboremaj nek senfruktaj en la scio de nia Sinjoro Jesuo Kristo. <span class="m">9</span> Ĉar tiu, al kiu mankas tiuj ecoj, estas blinda, miopa, forgesinte la forpurigon el siaj antaŭaj pekoj. <span class="m">10</span> Sekve, fratoj, pli diligente klopodu, por certigi vian vokon kaj elekton; ĉar farante tion, vi neniam falpuŝiĝos; <span class="m">11</span> ĉar tiel al vi estos riĉe provizita la eniro en la eternan regnon de nia Sinjoro kaj Savanto Jesuo Kristo.</p>

 <p id="az1542"><span class="m">12</span> Pro tio mi ĉiam estos preta rememorigi vin pri tiuj aferoj, kvankam vi ilin scias kaj estas fortigitaj en la ĉeestanta vero. <span class="m">13</span> Kaj mi opinias konvena, dum mi estas en ĉi tiu tabernaklo, vigligi vin per rememorigo; <span class="m">14</span> sciante, ke baldaŭ estos la demeto de mia tabernaklo, ĝuste kiel nia Sinjoro Jesuo Kristo montris al mi. <span class="m">15</span> Kaj mi diligente penos, ke post mia foriro vi povu konstante rememori tion. <span class="m">16</span> Ĉar ne sekvinte fabelojn sofismajn, ni konigis al vi la potencon kaj alvenon de nia Sinjoro Jesuo Kristo, sed vidinte per propraj okuloj lian majeston. <span class="m">17</span> Ĉar li ricevis de Dio, la Patro, honoron kaj gloron, kiam al li tia voĉo estis alportita el la brilega gloro: Ĉi tiu estas Mia Filo, la amata, en kiu Mi havas plezuron; <span class="m">18</span> kaj tiun voĉon, alportitan el la ĉielo, ni mem aŭdis, kunestante kun li sur la sankta monto. <span class="m">19</span> Kaj ni havas la profetan vorton konfirmitan; kiun atentante, vi bone faras, kvazaŭ lampon lumantan en malhela loko, ĝis ektagiĝos kaj la matenstelo ekleviĝos en viaj koroj; <span class="m">20</span> antaŭ ĉio sciante, ke neniu profetaĵo de la Skribo enhavas en si sian propran klarigon. <span class="m">21</span> Ĉar neniam profetaĵo estas alportita per homa volo; sed homoj, movataj de la Sankta Spirito, parolis laŭ Dio.</p>

 </div>

 <div class="chapitro"> <h4>2</h4> <p id="az1543"><span class="m">1</span> Sed ankaŭ falsaj profetoj troviĝis inter la popolo tiel same, kiel inter vi estos falsaj instruistoj, kiuj sekrete enkondukos herezojn pereigajn, eĉ malkonfesante la Sinjoron, kiu ilin elaĉetis, kaj venigante sur sin rapidan pereon. <span class="m">2</span> Kaj ilian senbridecon sekvos multaj, per kiuj la vojo de la vero estos kalumniata. <span class="m">3</span> Kaj en avideco per trompaj paroloj ili vin komercos; ilia kondamno nun de post tre longe ne malfruas, kaj ilia pereo ne dormas. <span class="m">4</span> Ĉar se Dio ne indulgis anĝelojn pekintajn, sed, eninferiginte ilin en kavernojn de mallumo, transdonis ilin rezervatajn por la juĝo; <span class="m">5</span> kaj ne indulgis la mondon antikvan, sed gardis Noan kun sep aliaj, predikanton de justeco, kiam Li sendis diluvon sur la mondon de malpiuloj; <span class="m">6</span> kaj, cindriginte la urbojn <span class="nomo" lang="und" title="Ne-Esperanta nomo. Lingvo: nespecifita">Sodom</span> kaj <span class="nomo" lang="und" title="Ne-Esperanta nomo. Lingvo: nespecifita">Gomora</span>, kondamnis ilin per katastrofo, farinte ilin ekzemplo al estontaj malpiuloj; <span class="m">7</span> kaj savis justan Loton, ĉagrenegatan de la senbrida konduto de la malvirtuloj <span class="m">8</span> (ĉar tiu justulo, loĝante inter ili, en vidado kaj aŭdado, turmentis sian justan animon, tagon post tago, pro iliaj malvirtaj faroj): <span class="m">9</span> la Sinjoro do scias savi el tento la piulojn, kaj teni sub puno la maljustulojn ĝis la tago de juĝo; <span class="m">10</span> sed precipe tiujn, kiuj iras laŭ la karno en volupto de malpuraĵo, kaj malestimas regadon. Arogantaj, obstinaj, ili ne timas insulti aŭtoritatojn; <span class="m">11</span> sed kontraŭe, anĝeloj, superante laŭ forto kaj potenco, ne faras insultan akuzon kontraŭ ili antaŭ la Sinjoro. <span class="m">12</span> Sed tiuj, kiel bestoj senprudentaj, naskitaj laŭ naturo por kaptado kaj pereo, blasfemante en aferoj, kiujn ili ne scias, en sia putreco pereos, <span class="m">13</span> en malbono ricevante pagon por malbono; homoj, kiuj opinias entagan diboĉon plezuro kaj estas makuloj kaj hontindaĵoj, diboĉante en sia uzado de la agapoj, dum ili kunfestenas kun vi; <span class="m">14</span> havante okulojn plenajn de adulto kaj ne reteneblajn de pekado; forlogante malfirmajn animojn; havante koron lertan por avideco; estante filoj de malbeno; <span class="m">15</span> forlasinte la rektan vojon kaj erarvaginte, sekvinte la vojon de <span class="nomo" lang="und" title="Ne-Esperanta nomo. Lingvo: nespecifita">Bileam</span>, filo de <span class="nomo" lang="und" title="Ne-Esperanta nomo. Lingvo: nespecifita">Beor</span>, kiu amis la rekompencon de malbonfarado; <span class="m">16</span> sed li estis riproĉita pro sia malobeo; muta azeno, parolante per homa voĉo, haltigis la frenezecon de la profeto. <span class="m">17</span> Ili estas putoj senakvaj, kaj nebuletoj pelataj de ventego; por ili la nigreco de mallumo estas rezervita. <span class="m">18</span> Ĉar, elparolante fanfaronaĵojn de vanteco, ili forlogas en la karnovolupton per senbrideco tiujn, kiuj ĵus forsaviĝis de tiuj, kiuj vivadas en eraro; <span class="m">19</span> anoncante al ili liberecon, ili mem estas sklavoj de putreco; ĉar al kiu iu submetiĝas, al tiu ankaŭ li sklaviĝas. <span class="m">20</span> Ĉar se, forsaviĝinte el la malpuraĵoj de la mondo per la scio de la Sinjoro kaj Savanto Jesuo Kristo, ili estos denove tien implikitaj kaj venkitaj, ilia lasta stato fariĝos pli malbona, ol la unua. <span class="m">21</span> Ĉar estus por ili pli bone ne ekkoni la vojon de justeco, ol, ekkoninte ĝin, returni sin for de la sankta ordono al ili transdonita. <span class="m">22</span> Al ili okazis laŭ la vera proverbo: Hundo reveninta al sia vomitaĵo, kaj porkino lavita al ruliĝado en koto.</p>

 </div>

 <div class="chapitro"> <h4>3</h4> <p id="az1544"><span class="m">1</span> Jam ĉi tiun duan epistolon, amataj, mi skribas al vi; en ambaŭ mi instigas vian sinceran menson per rememorigo; <span class="m">2</span> por ke vi memoru la antaŭdirojn de la sanktaj profetoj, kaj la ordonon de la Sinjoro kaj Savanto per viaj apostoloj; <span class="m">3</span> unue sciante, ke en la lastaj tagoj mokemuloj venos kun mokado, irante laŭ siaj propraj voluptoj, <span class="m">4</span> kaj dirante: Kie estas la anonco de lia alveno? ĉar de kiam la patroj endormiĝis, ĉio restas kiel de post la komenco de la kreo. <span class="m">5</span> Ĉar ili volonte forgesas, ke ĉielo ekzistis de antikve, kaj tero kunmetita el akvo kaj meze de akvo, laŭ la vorto de Dio; <span class="m">6</span> per kio la tiama mondo, diluvite, pereis; <span class="m">7</span> sed la nuna ĉielo kaj la tero per la sama vorto estas destinitaj por fajro, rezervate ĝis la tago de juĝo kaj pereo de malpiuloj.</p>

 <p id="az1545"><span class="m">8</span> Sed ne forgesu ĉi tiun unu aferon, amataj, ke ĉe la Sinjoro unu tago estas kiel mil jaroj, kaj mil jaroj kiel unu tago. <span class="m">9</span> La Sinjoro ne malrapidas pri la promeso, kiel iuj malrapidecon kalkulas; sed paciencas al vi, volante, ne ke iuj pereu, sed ke ĉiuj venu al pento. <span class="m">10</span> Sed la tago de la Sinjoro venos, kvazaŭ ŝtelisto; en tiu tago la ĉielo forpasos kun muĝa bruego, kaj la elementoj brulante solviĝos, kaj la tero kaj la faritaĵoj en ĝi forbrulos. <span class="m">11</span> Ĉar tiamaniere ĉio tio solviĝos, kiaj homoj vi do devus esti en sankta konduto kaj pieco, <span class="m">12</span> atendante kaj akcelante la alvenon de la tago de Dio, pro kio la ĉielo flamanta solviĝos, kaj la elementoj per fajra brulado fluidiĝos? <span class="m">13</span> Sed laŭ Lia promeso ni atendas novan ĉielon kaj novan teron, en kiuj loĝas justeco.</p>

 <p id="az1546"><span class="m">14</span> Tial, amataj, tion atendante, klopodu troviĝi en paco, senmakulaj kaj neriproĉindaj antaŭ Li. <span class="m">15</span> Kaj rigardu la paciencon de nia Sinjoro kiel savon; kiel ankaŭ nia amata frato Paŭlo, laŭ la saĝeco donita al li, jam skribis al vi, <span class="m">16</span> kiel ankaŭ en ĉiuj siaj epistoloj, parolante en ili pri ĉi tio; en kiuj estas iuj aferoj malfacile kompreneblaj, kiujn la malkleruloj kaj malkonstantuloj tordas, kiel ankaŭ la ceterajn skribaĵojn, al sia propra pereo. <span class="m">17</span> Vi do, amataj, ĉi tion antaŭsciante, gardu vin, por ke vi ne forlogiĝu per la eraro de la pekuloj, kaj ne defalu de via propra konstanteco. <span class="m">18</span> Sed kresku en graco kaj scio de nia Sinjoro kaj Savanto Jesuo Kristo. Al li estu la gloro nun kaj ĝis la tago de eterneco. Amen.</p>

 </div>

 </div>

 <div class="libro" id="ntlibro23"> <h3 id="az1547">LA UNUA EPISTOLO ĜENERALA DE <em>JOHANO</em> </h3> <div class="chapitro"> <h4>1</h4> <p id="az1548"><span class="m">1</span> Tion, kio estis de la komenco, kion ni aŭdis, kion ni vidis per niaj propraj okuloj, kion ni rigardis kaj niaj manoj palpis, koncerne la Vorton de vivo <span class="m">2</span> (kaj la vivo elmontriĝis, kaj ni vidis kaj atestas kaj anoncas al vi la vivon, la eternan vivon, kiu estis ĉe la Patro kaj montriĝis al ni); <span class="m">3</span> kion ni vidis kaj aŭdis, tion ni anoncas al vi, por ke vi ankaŭ havu kunulecon kun ni; kaj nia kunuleco estas kun la Patro kaj kun Lia Filo Jesuo Kristo; <span class="m">4</span> kaj ĉi tion ni skribas, por ke nia ĝojo kompletiĝu.</p>

 <p id="az1549"><span class="m">5</span> Kaj jen estas la anonco, kiun ni aŭdis de Li kaj anoncas al vi, ke Dio estas lumo, kaj da mallumo estas en Li neniom. <span class="m">6</span> Se ni diras, ke ni havas kunulecon kun Li, kaj iradas en la mallumo, ni mensogas, kaj ne faras la veron; <span class="m">7</span> sed se ni iradas en la lumo, kiel Li estas en la lumo, ni havas kunulecon unu kun la alia, kaj la sango de Jesuo, Lia Filo, nin purigas de ĉia peko. <span class="m">8</span> Se ni diras, ke pekon ni ne havas, ni nin trompas, kaj la vero ne estas en ni. <span class="m">9</span> Se ni konfesas niajn pekojn, Li estas fidela kaj justa por pardoni al ni niajn pekojn kaj nin purigi de ĉia maljusteco. <span class="m">10</span> Se ni diras, ke ni ne pekis, ni faras Lin mensoginto, kaj Lia vorto ne estas en ni.</p>

 </div>

 <div class="chapitro"> <h4>2</h4> <p id="az1550"><span class="m">1</span> Infanetoj miaj, ĉi tion mi skribas al vi, por ke vi ne peku. Kaj se iu pekas, ni havas Advokaton ĉe la Patro, Jesuon Kriston, la justan; <span class="m">2</span> kaj li estas repacigo pro niaj pekoj, kaj ne sole pro niaj, sed ankaŭ pro la tuta mondo. <span class="m">3</span> Kaj per ĉi tio ni scias, ke ni konas lin: se ni observas liajn ordonojn. <span class="m">4</span> Kiu diras: Mi lin konas, kaj ne observas liajn ordonojn, tiu estas mensoganto, kaj la vero ne estas en li; <span class="m">5</span> sed en ĉiu ajn, kiu observas lian vorton, vere perfektiĝis la amo al Dio. Per ĉi tio ni scias, ke ni estas en li: <span class="m">6</span> kiu diras, ke li restas en li, tiu mem devus tiel iradi, kiel li iradis.</p>

 <p id="az1551"><span class="m">7</span> Amataj, al vi mi skribas ne ordonon novan, sed malnovan ordonon, kiun vi havis de la komenco; la malnova ordono estas la vorto, kiun vi aŭdis. <span class="m">8</span> Ankaŭ mi skribas al vi novan ordonon, kiu estas vera en li kaj en vi; ĉar la mallumo forpasas, kaj la vera lumo jam brilas. <span class="m">9</span> Kiu diras, ke li estas en la lumo, kaj malamas sian fraton, tiu estas en la mallumo ankoraŭ ĝis nun. <span class="m">10</span> Kiu amas sian fraton, tiu restas en la lumo, kaj en li ne estas faligaĵo. <span class="m">11</span> Sed kiu malamas sian fraton, tiu estas en la mallumo, kaj iras en la mallumo, kaj ne scias, kien li iras, ĉar la mallumo blindigis al li la okulojn.</p>

 <p id="az1552"><span class="m">12</span> Mi skribas al vi, infanetoj, ĉar la pekoj al vi estas pardonitaj pro lia nomo. <span class="m">13</span> Mi skribas al vi, patroj, ĉar vi konas tiun, kiu estas de la komenco. Mi skribas al vi, junuloj, ĉar vi venkis la malbonulon. Mi skribis al vi, infanoj, ĉar vi konas la Patron. <span class="m">14</span> Mi skribis al vi, patroj, ĉar vi konas tiun, kiu estas de la komenco. Mi skribis al vi, junuloj, ĉar vi estas fortaj, kaj la vorto de Dio restas en vi, kaj vi venkis la malbonulon. <span class="m">15</span> Ne amu la mondon, nek la mondaĵojn. Se iu amas la mondon, la amo al la Patro ne estas en li. <span class="m">16</span> Ĉar ĉio, kio estas en la mondo, la dezirego de la karno kaj la dezirego de la okuloj kaj la fiereco de vivo, estas ne de la Patro, sed de la mondo. <span class="m">17</span> Kaj forpasas la mondo kaj ĝia dezirego; sed la plenumanto de la volo de Dio restas por eterne.</p>

 <p id="az1553"><span class="m">18</span> Infanoj, jam estas la lasta horo; kaj kiel vi aŭdis, ke antikristo venas, jam leviĝis multe da antikristoj; per tio ni scias, ke estas la lasta horo. <span class="m">19</span> De ni ili eliris, sed ili ne estis el ni; ĉar se ili el ni estus, ili restus ĉe ni; sed ili eliris, por ke ili elmontriĝu, ke ili ĉiuj ne estas el ni. <span class="m">20</span> Kaj vi havas sanktoleadon de la Sanktulo, kaj vi scias ĉion. <span class="m">21</span> Mi skribis al vi ne pro tio, ke vi ne scias la veron, sed pro tio, ke vi ĝin scias, kaj pro tio, ke nenia mensogo estas el la vero. <span class="m">22</span> Kiu estas la mensogisto, krom tiu, kiu malkonfesas, ke Jesuo estas la Kristo? Tiu estas la antikristo, kiu malkonfesas la Patron kaj la Filon. <span class="m">23</span> Ĉiu, kiu malkonfesas la Filon, ne havas la Patron; tiu, kiu konfesas la Filon, havas ankaŭ la Patron. <span class="m">24</span> Vi do lasu resti en vi tion, kion vi aŭdis de la komenco. Se tio, kion vi aŭdis de la komenco, restos en vi, vi ankaŭ restos en la Filo kaj en la Patro. <span class="m">25</span> Kaj jen estas la promeso, kiun li promesis al ni: la vivo eterna. <span class="m">26</span> Ĉi tion mi skribis al vi pri tiuj, kiuj vin forlogas de la vojo. <span class="m">27</span> Pri vi, la sanktoleado, kiun vi ricevis de li, restas en vi, kaj vi ne havas bezonon, ke iu vin instruu; sed kiel lia sanktoleado vin instruas pri ĉio kaj estas vera kaj ne estas mensogo, kaj kiel ĝi vin instruis, vi restas en li. <span class="m">28</span> Kaj nun, infanetoj, restu en li; por ke, se li elmontriĝos, ni havu kuraĝon, kaj ne hontu antaŭ li ĉe lia alveno. <span class="m">29</span> Se vi scias, ke li estas justa, vi scias, ke ankaŭ ĉiu, kiu faras justecon, el li naskiĝis.</p>

 </div>

 <div class="chapitro"> <h4>3</h4> <p id="az1554"><span class="m">1</span> Rigardu, kian amon la Patro donis al ni, ke ni estas nomataj infanoj de Dio; kaj tiaj ni estas. Pro tio la mondo nin ne konas, ĉar ĝi Lin ne konis. <span class="m">2</span> Amataj, nun ni estas infanoj de Dio, kaj ankoraŭ ne elmontriĝis, kio ni estos. Ni scias, ke se li elmontriĝos, ni estos similaj al li; ĉar ni vidos lin, kiel li estas. <span class="m">3</span> Kaj ĉiu, kiu havas ĉi tiun esperon rilate lin, sin sanktigas tiel same, kiel li estas sankta. <span class="m">4</span> Ĉiu, kiu faras pekon, faras ion kontraŭ la leĝo; kaj peko estas kontraŭleĝeco. <span class="m">5</span> Kaj vi scias, ke li elmontriĝis, por forigi pekojn; kaj peko ne estas en li. <span class="m">6</span> Ĉiu, kiu restas en li, ne pekas; ĉiu pekanto lin ne vidis, nek lin konas. <span class="m">7</span> Infanetoj, neniu vin forlogu; kiu faras justecon, tiu estas justa tiel same, kiel li estas justa; <span class="m">8</span> kiu faras pekon, tiu estas el la diablo; ĉar la diablo pekas de la komenco. Por tio la Filo de Dio elmontriĝis, por ke li detruu la farojn de la diablo. <span class="m">9</span> Ĉiu, kiu naskiĝis de Dio, ne faras pekon, ĉar lia semo restas en li; kaj li ne povas peki, ĉar li naskiĝis de Dio. <span class="m">10</span> Jen kiel evidentiĝas la infanoj de Dio, kaj la infanoj de la diablo: ĉiu, kiu ne faras justecon, ne estas de Dio, nek tiu, kiu ne amas sian fraton. <span class="m">11</span> Ĉar jen estas la anonco, kiun vi aŭdis de la komenco: ke ni amu unu la alian; <span class="m">12</span> ne kiel <span class="nomo" lang="und" title="Ne-Esperanta nomo. Lingvo: nespecifita">Kain</span> estis de la malbonulo kaj mortigis sian fraton. Kaj pro kio li lin mortigis? Ĉar liaj faroj estis malbonaj, kaj la faroj de lia frato estis justaj.</p>

 <p id="az1555"><span class="m">13</span> Ne miru, fratoj, se la mondo vin malamas. <span class="m">14</span> Ni scias, ke ni jam pasis el morto en vivon, ĉar ni amas la fratojn. Kiu ne amas, tiu restas en morto. <span class="m">15</span> Ĉiu, kiu malamas sian fraton, estas hommortiganto; kaj vi scias, ke ĉiu hommortiganto ne havas vivon eternan, restantan en li. <span class="m">16</span> Per ĉi tio ni konas amon: ĉar li demetis sian vivon pro ni; kaj ni devus demeti nian vivon pro la fratoj. <span class="m">17</span> Sed se iu havas mondan posedaĵon kaj vidas sian fraton havantan bezonon kaj fermas sian kompaton kontraŭ li, kiel la amo de Dio restas en li? <span class="m">18</span> Infanetoj, ni amu, ne laŭ vorto nek laŭ lango, sed laŭ faro kaj vero. <span class="m">19</span> Per tio ni scios, ke ni estas el la vero, kaj ni certigos nian koron antaŭ Li <span class="m">20</span> en ĉio ajn, pri kio nia koro nin kondamnas; ĉar Dio estas pli granda ol nia koro, kaj scias ĉion. <span class="m">21</span> Amataj, se nia koro ne kondamnas nin, ni havas kuraĝon antaŭ Dio; <span class="m">22</span> kaj ĉion ajn, kion ni petas, ni ricevas de Li, ĉar ni observas Liajn ordonojn, kaj faras tion, kio plaĉas antaŭ Li. <span class="m">23</span> Kaj jen estas Lia ordono, ke ni kredu al la nomo de Lia Filo, Jesuo Kristo, kaj amu unu la alian tiel same, kiel Li al ni donis ordonon. <span class="m">24</span> Kaj kiu observas Liajn ordonojn, tiu en Li restas, kaj Li en tiu. Kaj per tio ni scias, ke Li restas en ni: per la Spirito, kiun Li donis al ni.</p>

 </div>

 <div class="chapitro"> <h4>4</h4> <p id="az1556"><span class="m">1</span> Amataj, kredu ne al ĉiu spirito, sed provu la spiritojn, ĉu ili estas el Dio; ĉar multaj falsaj profetoj eliris en la mondon. <span class="m">2</span> Jen kiel vi ekkonas la Spiriton de Dio: ĉiu spirito, kiu konfesas, ke Jesuo Kristo venis en la karno, estas el Dio; <span class="m">3</span> kaj ĉiu spirito, kiu ne konfesas Jesuon, ne estas el Dio; kaj ĉi tiu estas la spirito de antikristo, pri kiu vi aŭdis, ke ĝi venas; kaj nun ĝi jam estas en la mondo. <span class="m">4</span> Infanetoj, vi estas el Dio, kaj ilin venkis; ĉar pli granda estas Tiu, kiu estas en vi, ol tiu, kiu estas en la mondo. <span class="m">5</span> Ili estas el la mondo; pro tio ili parolas laŭ la mondo, kaj la mondo ilin aŭskultas. <span class="m">6</span> Ni estas el Dio; kiu konas Dion, tiu nin aŭskultas; kiu ne estas el Dio, tiu nin ne aŭskultas. Jen kiel ni ekkonas la spiriton de vero, kaj la spiriton de eraro.</p>

 <p id="az1557"><span class="m">7</span> Amataj, ni amu unu la alian; ĉar la amo estas el Dio; kaj ĉiu, kiu amas, naskiĝas el Dio kaj Dion konas. <span class="m">8</span> Kiu ne amas, tiu ne konas Dion, ĉar Dio estas amo. <span class="m">9</span> Jen kiel la amo de Dio elmontriĝis en ni: ke Dio sendis en la mondon Sian Filon solenaskitan, por ke ni vivu per li. <span class="m">10</span> Jen estas la amo, ne ke ni amis Dion, sed ke Li amis nin, kaj sendis Sian Filon kiel repacigon pro niaj pekoj. <span class="m">11</span> Amataj, se Dio tiel amis nin, ni ankaŭ devus ami unu la alian. <span class="m">12</span> Dion neniu iam vidis; se ni reciproke nin amas, Dio restas en ni, kaj Lia amo perfektiĝis en ni; <span class="m">13</span> jen kiel ni scias, ke ni restas en Li, kaj Li en ni: ĉar el Sia Spirito Li donis al ni. <span class="m">14</span> Kaj ni vidis kaj atestas, ke la Patro sendis la Filon por esti la Savonto de la mondo. <span class="m">15</span> En ĉiu ajn, kiu konfesas, ke Jesuo estas la Filo de Dio, Dio restas, kaj li en Dio. <span class="m">16</span> Kaj ni konas kaj kredis la amon, kiun Dio havas al ni. Dio estas amo; kaj kiu restas en amo, tiu restas en Dio, kaj Dio restas en li. <span class="m">17</span> Jen kiel amo perfektiĝis ĉe ni: ke ni havu kuraĝon en la tago de juĝo; ĉar ĝuste kia li estas, tiaj ankaŭ ni estas en ĉi tiu mondo. <span class="m">18</span> Timo ne ekzistas en amo; sed perfekta amo elĵetas timon, ĉar timo havas turmentegon; kaj timanto ne perfektiĝas en amo. <span class="m">19</span> Ni amas, ĉar Li unue nin amis. <span class="m">20</span> Se iu diras: Mi amas Dion, kaj malamas sian fraton — tiu estas mensoganto; ĉar kiu ne amas sian fraton, kiun li vidis, tiu ne povas ami Dion, kiun li ne vidis. <span class="m">21</span> Kaj la jenan ordonon ni havas de Li: ke kiu amas Dion, tiu amu ankaŭ sian fraton.</p>

 </div>

 <div class="chapitro"> <h4>5</h4> <p id="az1558"><span class="m">1</span> Ĉiu, kiu kredas, ke Jesuo estas la Kristo, naskiĝis el Dio; kaj ĉiu, kiu amas la Naskinton, amas ankaŭ la naskiton el Li. <span class="m">2</span> Per tio ni ekscias, ke ni amas la infanojn de Dio, kiam ni amas Dion kaj plenumas Liajn ordonojn. <span class="m">3</span> Ĉar jen estas la amo al Dio: ke ni observas Liajn ordonojn; kaj Liaj ordonoj ne estas pezaj. <span class="m">4</span> Ĉar ĉio, kio el Dio naskiĝis, venkas la mondon; kaj jen estas la venko venkinta la mondon: nia fido. <span class="m">5</span> Kaj kiu estas la venkanto de la mondo, krom tiu, kiu kredas, ke Jesuo estas la Filo de Dio? <span class="m">6</span> Ĉi tiu estas la veninto per akvo kaj sango, Jesuo Kristo; ne sole en la akvo, sed en la akvo kaj en la sango. <span class="m">7</span> Kaj la Spirito estas la atestanto, ĉar la Spirito estas la vero. <span class="m">8</span> Ĉar tri estas la atestantoj: la Spirito, kaj la akvo, kaj la sango; kaj la tri en unu konsentas. <span class="m">9</span> Se ni akceptas la ateston de homoj, pli granda estas la atesto de Dio; ĉar jen estas la atesto de Dio: ke Li atestis pri Sia Filo. <span class="m">10</span> Kiu kredas al la Filo de Dio, tiu havas en si la ateston; kiu ne kredas al Dio, tiu faris Lin mensoginto, pro tio, ke li ne kredis la ateston, kiun Dio atestis pri Sia Filo. <span class="m">11</span> Kaj jen estas la atesto: ke Dio donis al ni la vivon eternan; kaj tiu vivo estas en Lia Filo. <span class="m">12</span> Kiu havas la Filon, tiu havas la vivon; kiu ne havas la Filon de Dio, tiu la vivon ne havas.</p>

 <p id="az1559"><span class="m">13</span> Ĉi tion mi skribis al vi, por ke vi sciu, ke vi havas vivon eternan; al vi, kiuj kredas al la nomo de la Filo de Dio. <span class="m">14</span> Kaj jen estas la kuraĝo, kiun ni havas antaŭ Li: ke se ni ion petas laŭ lia volo, Li nin aŭskultas; <span class="m">15</span> kaj se ni scias, ke kion ajn ni petas, Li nin aŭskultas, ni scias, ke ni havas la petojn, kiujn ni petis de Li. <span class="m">16</span> Se iu vidas sian fraton pekantan pekon ne al morto, tiu petos, kaj Li donos al li vivon, por la pekantoj ne al morto. Ekzistas peko al morto; ne pri tio mi diras, ke li petegu. <span class="m">17</span> Ĉia nejusteco estas peko; kaj ekzistas peko ne al morto.</p>

 <p id="az1560"><span class="m">18</span> Ni scias, ke ĉiu naskito el Dio ne pekas; sed la naskito el Dio sin gardas, kaj la malbonulo lin ne tuŝas. <span class="m">19</span> Ni scias, ke ni el Dio estas, kaj la tuta mondo kuŝas en la malbonulo. <span class="m">20</span> Kaj ni scias, ke la Filo de Dio venis kaj al ni donis komprenon, por ke ni ekkonu la Verulon; kaj ni estas en la Verulo, en Lia Filo, Jesuo Kristo. Tiu estas la vera Dio, kaj la vivo eterna. <span class="m">21</span> Infanetoj, gardu vin kontraŭ idoloj.</p>

 </div>

 </div>

 <div class="libro" id="ntlibro24"> <h3 id="az1561">LA DUA EPISTOLO ĜENERALA DE <em>JOHANO</em> </h3> <p id="az1562"><span class="m">1</span> La presbitero al la elektita sinjorino kaj ŝiaj infanoj, kiujn mi amas en la vero; kaj ne mi sola, sed ankaŭ ĉiuj, kiuj konas la veron; <span class="m">2</span> pro la vero restanta en ni, kaj ĝi estos ĉe ni por ĉiam: <span class="m">3</span> Graco, kompato, paco, estos ĉe ni, de Dio, la Patro, kaj de Jesuo Kristo, la Filo de la Patro, en vero kaj amo.</p>

 <p id="az1563"><span class="m">4</span> Mi treege ĝojas, ke mi trovis iujn el viaj infanoj iradantajn en la vero tiel same, kiel ni ricevis ordonon de la Patro. <span class="m">5</span> Kaj nun mi vin petegas, sinjorino, skribante ne kvazaŭ novan ordonon al vi, sed tiun, kiun ni havis de la komenco, ke ni amu unu la alian. <span class="m">6</span> Kaj jen estas la amo: ke ni iradu laŭ Liaj ordonoj. Tio estas la ordono, tiu sama, kiun vi aŭdis de la komenco, ke vi iradu en ĝi. <span class="m">7</span> Ĉar multaj delogantoj eliris en la mondon, kiuj ne konfesas Jesuon Kriston venantan en karno. Tio estas la deloganto kaj la antikristo. <span class="m">8</span> Gardu vin, ke vi ne perdu viajn elfaritaĵojn, sed ke vi ricevu plenan rekompencon. <span class="m">9</span> Ĉiu, kiu iras antaŭen kaj ne restas en la instruado de Kristo, ne havas Dion; kiu restas en la instruado, tiu havas kaj la Patron kaj la Filon. <span class="m">10</span> Se iu al vi venas kaj ne kunportas ĉi tiun instruadon, ne ricevu lin en la domon, kaj al li ne donu salutan vorton; <span class="m">11</span> ĉar kiu al li salute parolas, tiu partoprenas en liaj malbonfaroj.</p>

 <p id="az1564"><span class="m">12</span> Havante multon por skribi al vi, mi ne volis skribi per papero kaj inko; sed mi esperas veni al vi kaj paroli vizaĝon kontraŭ vizaĝo, por ke via ĝojo estu plena. <span class="m">13</span> Salutas vin la infanoj de via fratino, la elektita.</p>

 </div>

 <div class="libro" id="ntlibro25"> <h3 id="az1565">LA TRIA EPISTOLO ĜENERALA DE <em>JOHANO</em> </h3> <p id="az1566"><span class="m">1</span> La presbitero al Gajo, la amata, kiun mi amas en la vero.</p>

 <p id="az1567"><span class="m">2</span> Amato, mi preĝas, ke al vi prosperu ĉio, kaj vi bonsanu tiel same, kiel prosperas al via animo. <span class="m">3</span> Ĉar mi treege ĝojis, kiam fratoj venis kaj atestis pri via vereco, kiel vi iradas en la vero. <span class="m">4</span> Pli grandan ĝojon mi ne havas, ol aŭdi pri miaj infanoj iradantaj en la vero.</p>

 <p id="az1568"><span class="m">5</span> Amato, vi faras fidele rilate al ĉiuj viaj klopodoj por la fratoj kaj tiuj fremduloj, <span class="m">6</span> kiuj atestis vian amon antaŭ la eklezio; kaj vi faros bone, tiujn antaŭenigante dece je Dio, <span class="m">7</span> ĉar pro la Nomo ili eliris, akceptante nenion de la nacianoj. <span class="m">8</span> Ni devas do akcepti tiajn, por ke ni estu kunlaborantoj kun la vero.</p>

 <p id="az1569"><span class="m">9</span> Mi skribis iom al la eklezio; sed <span class="nomo" lang="und" title="Ne-Esperanta nomo. Lingvo: nespecifita">Diotrefes</span>, kiu amas la estrecon inter ili, nin ne akceptas. <span class="m">10</span> Tial, se mi venos, mi rememorigos al li la farojn, kiujn li faras, per malbonaj paroloj babilante kontraŭ ni; kaj ne kontenta je tio, li mem ne akceptas la fratojn, nek tion permesas al tiuj, kiuj volas, kaj ilin el la eklezio elpelas. <span class="m">11</span> Amato, imitu ne la malbonon, sed la bonon. Bonfaranto estas el Dio; malbonfaranto ne vidis Dion. <span class="m">12</span> Pri Demetrio estas atestite de ĉiuj, kaj de la vero mem; kaj ni ja atestas; kaj vi scias, ke nia atesto estas vera.</p>

 <p id="az1570"><span class="m">13</span> Mi havis multon por skribi al vi; sed mi ne volas skribi al vi per inko kaj kano; <span class="m">14</span> sed mi esperas vidi vin baldaŭ, kaj ni parolos vizaĝon kontraŭ vizaĝo. Paco al vi. Salutas vin la amikoj. Salutu laŭ nomo la amikojn.</p>

 </div>

 <div class="libro" id="ntlibro26"> <h3 id="az1571">LA EPISTOLO ĜENERALA DE <span class="nomo" lang="und" title="Ne-Esperanta nomo. Lingvo: nespecifita">JUDAS</span> </h3> <p id="az1572"><span class="m">1</span> <span class="nomo" lang="und" title="Ne-Esperanta nomo. Lingvo: nespecifita">Judas</span>, servisto de Jesuo Kristo kaj frato de Jakobo, al la alvokitoj, amataj en Dio, la Patro, kaj konservitaj por Jesuo Kristo: <span class="m">2</span> Kompato al vi kaj paco kaj amo pligrandiĝu.</p>

 <p id="az1573"><span class="m">3</span> Amataj, kiam mi faris ĉian diligentecon, por skribi al vi pri nia komuna savo, mi deviĝis skribi al vi, por kuraĝigi vin batali por la kredo, jam per unu fojo transdonita al la sanktuloj. <span class="m">4</span> Ĉar enŝteliĝis iuj homoj, jam antaŭ longe destinitaj por ĉi tiu kondamno, malpiuloj, ŝanĝante la gracon de nia Dio en diboĉecon, kaj malkonfesante la solan Estron kaj nian Sinjoron Jesuo Kristo.</p>

 <p id="az1574"><span class="m">5</span> Mi do volas rememorigi vin, kvankam vi jam per unu fojo sciiĝis pri ĉio, ke la Sinjoro, savinte popolon el la Egipta lando, poste pereigis la nekredantojn. <span class="m">6</span> Kaj anĝelojn, kiuj ne konservis sian regadon, sed forlasis sian propran loĝejon, Li rezervis sub mallumo en katenoj ĉiamaj ĝis la juĝo en la granda tago. <span class="m">7</span> Kiel ankaŭ <span class="nomo" lang="und" title="Ne-Esperanta nomo. Lingvo: nespecifita">Sodom</span> kaj <span class="nomo" lang="und" title="Ne-Esperanta nomo. Lingvo: nespecifita">Gomora</span> kaj la ĉirkaŭaj urboj tiel same, kiel ĉi tiuj, malĉastiĝinte kaj foririnte post fremdan karnon, estas elmontritaj kiel ekzemplo, suferante la punon de eterna fajro. <span class="m">8</span> Tamen tiel same ankaŭ ĉi tiuj en siaj sonĝadoj malpurigas la karnon, malestimas aŭtoritaton, kaj insultas honorojn. <span class="m">9</span> Sed <span class="nomo" lang="und" title="Ne-Esperanta nomo. Lingvo: nespecifita">Miĥael</span>, la ĉefanĝelo, kiam en kontraŭstaro al la diablo li disputis pri la korpo de Moseo, ne kuraĝis lin akuzi insulte, sed diris: La Sinjoro vin riproĉu. <span class="m">10</span> Sed tiuj insultas ja ĉion, kion ili ne scias; sed kion ili per naturo komprenas, kiel la bestoj senprudentaj, en tio ili malvirtiĝas. <span class="m">11</span> Ve al ili! ĉar ili iris sur la vojo de <span class="nomo" lang="und" title="Ne-Esperanta nomo. Lingvo: nespecifita">Kain</span>, kaj forĵetis sin en la eraron de <span class="nomo" lang="und" title="Ne-Esperanta nomo. Lingvo: nespecifita">Bileam</span> por dungopago, kaj pereis en la kontraŭdirado de <span class="nomo" lang="und" title="Ne-Esperanta nomo. Lingvo: nespecifita">Koraĥ</span>. <span class="m">12</span> Ili estas la subakvaj rokoj en viaj agapoj, kun vi kunfestenante, sentime sin paŝtante; nuboj senakvaj, per vento disportataj; aŭtunaj arboj senfruktaj, dufoje mortintaj, elradikigitaj; <span class="m">13</span> sovaĝaj marondoj, elŝaŭmantaj siajn hontindaĵojn; steloj vagantaj, por kiuj la nigreco de mallumo por eterne estas rezervata. <span class="m">14</span> Kaj al ili ankaŭ <span class="nomo" lang="und" title="Ne-Esperanta nomo. Lingvo: nespecifita">Ĥanoĥ</span>, la sepa post <span class="nomo" lang="und" title="Ne-Esperanta nomo. Lingvo: nespecifita">Adam</span>, profetis, dirante: Jen la Sinjoro venis kun Siaj sanktaj miriadoj, <span class="m">15</span> por fari juĝon kontraŭ ĉiuj, kaj por kondamni ĉiujn malpiulojn pri ĉiuj malpiaĵoj, kiujn ili malpie faris, kaj pri ĉiuj obstinaj paroloj, kiujn malpiaj pekuloj parolis kontraŭ Li. <span class="m">16</span> Ili estas murmuremuloj, plendemuloj, irantaj laŭ siaj voluptoj (dum ilia buŝo parolas fanfaronaĵojn) kaj favorantaj personojn pro profito.</p>

 <p id="az1575"><span class="m">17</span> Sed vi, amataj, memoru la dirojn antaŭe parolitajn de la apostoloj de nia Sinjoro Jesuo Kristo; <span class="m">18</span> nome, ke ili diris al vi: En la lasta tempo estos mokemuloj, irantaj laŭ siaj propraj voluptoj malpiaj. <span class="m">19</span> Tiuj estas la apartigantoj, laŭsentaj, ne havantaj la Spiriton. <span class="m">20</span> Sed vi, amataj, konstruante vin sur via plej sankta fido, preĝante en la Sankta Spirito, <span class="m">21</span> konservu vin en la amo al Dio, atendante la kompaton de nia Sinjoro Jesuo Kristo por eterna vivo. <span class="m">22</span> Kaj unujn, kiuj ŝanceliĝas, indulgu; <span class="m">23</span> kaj unujn savu, eltirante ilin el la fajro; kaj aliajn kompatu kun timo; malamante eĉ la veston makulitan de la karno.</p>

 <p id="az1576"><span class="m">24</span> Kaj al Tiu, kiu povas vin gardi senfalaj, kaj starigi vin senriproĉaj antaŭ Sia gloro en granda ĝojo, <span class="m">25</span> al la sola Dio, nia Savanto, per Jesuo Kristo, nia Sinjoro, estu gloro, majesto, potenco, kaj aŭtoritato, antaŭ ĉiu mondaĝo, kaj nun, kaj ĝis la eterneco. Amen.</p>

 </div>

 <div class="libro" id="ntlibro27"> <h3 id="az1577"> <em>APOKALIPSO</em> DE SANKTA JOHANO</h3> <div class="chapitro"> <h4>1</h4> <p id="az1578"><span class="m">1</span> Apokalipso de Jesuo Kristo, kiun Dio donis al li, por montri al siaj servistoj tion, kio devas baldaŭ okazi; kaj Li sendis kaj montris ĝin per Sia anĝelo al Sia servisto Johano, <span class="m">2</span> kiu atestis la vorton de Dio kaj la ateston de Jesuo Kristo, pri ĉio, kion li vidis. <span class="m">3</span> Feliĉaj estas la leganto kaj la aŭskultantoj de la vortoj de la profetaĵo kaj la observantoj de la skribitaĵoj en ĝi; ĉar la tempo estas proksima.</p>

 <p id="az1579"><span class="m">4</span> Johano al la sep eklezioj en Azio: Graco al vi kaj paco de Tiu, kiu estas kaj estis kaj venos; kaj de la sep spiritoj antaŭ Lia trono; <span class="m">5</span> kaj de Jesuo Kristo, la fidela atestanto, la unuenaskita el la mortintoj, kaj la reganto de la reĝoj de la tero. Al tiu, kiu nin amas, kaj nin malligis de niaj pekoj per sia sango, <span class="m">6</span> kaj faris nin regno, pastroj al lia Dio kaj Patro; al li la gloro kaj la potenco por ĉiam kaj eterne. Amen. <span class="m">7</span> Jen li venas kun la nuboj; kaj lin vidos ĉiu okulo, kaj tiuj, kiuj lin trapikis; kaj ĉiuj gentoj de la tero ploros pro li. Vere, Amen.</p>

 <p id="az1580"><span class="m">8</span> Mi estas la <span class="fremda" lang="el" title="Ne-Esperanta teksto. Lingvo: Greka">Alfa</span> kaj la <span class="fremda" lang="el" title="Ne-Esperanta teksto. Lingvo: Greka">Omega</span>, diras la Sinjoro, la Dio, kiu estas kaj estis kaj venos, la Plejpotenca.</p>

 <p id="az1581"><span class="m">9</span> Mi, Johano, via frato kaj partoprenanto kun vi en la aflikto kaj regno kaj pacienco de Jesuo, estis sur la insulo nomata <span class="nomo" lang="und" title="Ne-Esperanta nomo. Lingvo: nespecifita">Patmos</span> pro la vorto de Dio kaj la atesto de Jesuo. <span class="m">10</span> Mi min trovis en la Spirito en la tago de la Sinjoro, kaj mi aŭdis malantaŭ mi grandan voĉon kvazaŭ de trumpeto, <span class="m">11</span> dirantan: Kion vi vidas, tion skribu en libron kaj sendu al la sep eklezioj: al Efeso kaj al <span class="nomo" lang="und" title="Ne-Esperanta nomo. Lingvo: nespecifita">Smirna</span> kaj al Pergamo kaj al <span class="nomo" lang="und" title="Ne-Esperanta nomo. Lingvo: nespecifita">Tiatira</span> kaj al <span class="nomo" lang="und" title="Ne-Esperanta nomo. Lingvo: nespecifita">Sardes</span> kaj al <span class="nomo" lang="und" title="Ne-Esperanta nomo. Lingvo: nespecifita">Filadelfia</span> kaj al <span class="nomo" lang="und" title="Ne-Esperanta nomo. Lingvo: nespecifita">Laodikea</span>. <span class="m">12</span> Kaj mi min turnis, por vidi la voĉon, kiu parolis kun mi. Kaj turniĝinte, mi vidis sep orajn lampingojn; <span class="m">13</span> kaj meze de la sep lampingoj iun similan al la Filo de homo, vestitan ĝispiede, kaj zonitan ĉirkaŭ la brusto per ora zono. <span class="m">14</span> Kaj lia kapo kaj liaj haroj estis blankaj kiel blanka lano, kiel neĝo; kaj liaj okuloj estis kiel fajra flamo; <span class="m">15</span> kaj liaj piedoj estis kiel brilanta latuno, kvazaŭ rafinita en forno; kaj lia voĉo estis kiel voĉo de multaj akvoj. <span class="m">16</span> Kaj li havis en sia dekstra mano sep stelojn; kaj el lia buŝo eliris akra dutranĉa glavo; kaj lia aspekto estis kiel brilas la suno en sia forteco. <span class="m">17</span> Kaj kiam mi vidis lin, mi falis ĉe liaj piedoj kvazaŭ senviva. Kaj li metis sian dekstran manon sur min, dirante: Ne timu; mi estas la unua kaj la lasta, <span class="m">18</span> kaj la vivanta; kaj mi fariĝis mortinta, kaj jen, mi estas vivanta por ĉiam kaj eterne, kaj mi havas la ŝlosilojn de la morto kaj de <span class="nomo" lang="und" title="Ne-Esperanta nomo. Lingvo: nespecifita">Hades</span>. <span class="m">19</span> Skribu do tion, kion vi vidis, kaj kio estas, kaj kio okazos poste; <span class="m">20</span> la misteron de la sep steloj, kiujn vi vidis en mia dekstra mano, kaj la sep orajn lampingojn. La sep steloj estas la anĝeloj de la sep eklezioj; kaj la sep lampingoj estas la sep eklezioj.</p>

 </div>

 <div class="chapitro"> <h4>2</h4> <p id="az1582"><span class="m">1</span> Al la anĝelo de la eklezio en Efeso skribu:</p>

 <p id="az1583">Tiele diras la tenanto de la sep steloj en sia dekstra mano, la iranto meze de la sep oraj lampingoj: <span class="m">2</span> Mi scias viajn farojn, kaj vian laboron kaj vian paciencon, kaj ke vi ne povas toleri la malbonulojn, kaj ke vi provis tiujn, kiuj nomas sin apostoloj kaj ne estas tiaj, kaj trovis ilin malveraj; <span class="m">3</span> kaj vi havas paciencon kaj toleris pro mia nomo kaj ne laciĝis. <span class="m">4</span> Sed mi havas kontraŭ vi, ke vi forlasis vian unuan amon. <span class="m">5</span> Memoru do, de kie vi falis, kaj pentu, kaj faru la unuajn farojn; alie mi venos al vi, kaj formovos vian lampingon el ĝia loko, se vi ne pentos. <span class="m">6</span> Sed ĉi tion vi havas, ke vi malamas la farojn de la Nikolaitoj, kiujn mi ankaŭ malamas. <span class="m">7</span> Kiu havas orelon, tiu aŭskultu, kion la Spirito diras al la eklezioj. Al la venkanto mi donos manĝi el la arbo de vivo, kiu estas en la Paradizo de Dio.</p>

 <p id="az1584"><span class="m">8</span> Kaj al la anĝelo de la eklezio en <span class="nomo" lang="und" title="Ne-Esperanta nomo. Lingvo: nespecifita">Smirna</span> skribu:</p>

 <p id="az1585">Tiele diras la unua kaj la lasta, kiu fariĝis senviva kaj vivis: <span class="m">9</span> Mi scias vian aflikton kaj vian malriĉecon (vi tamen estas riĉa), kaj la blasfemon de tiuj, kiuj nomas sin Judoj, kaj estas ne tiaj, sed sinagogo de Satano. <span class="m">10</span> Ne timu tion, kion vi suferos; jen la diablo ĵetos iujn el vi en malliberejon, por ke vi estu elprovataj; kaj vi havos aflikton dek tagojn. Estu fidela ĝis morto, kaj mi donos al vi la kronon de vivo. <span class="m">11</span> Kiu havas orelon, tiu aŭskultu, kion la Spirito diras al la eklezioj. La venkanto tute ne difektiĝos de la dua morto.</p>

 <p id="az1586"><span class="m">12</span> Kaj al la anĝelo de la eklezio en Pergamo skribu:</p>

 <p id="az1587">Tiele diras la portanto de la akra dutranĉa glavo: <span class="m">13</span> Mi scias, kie vi loĝas: tie, kie estas la trono de Satano; kaj vi tenas firme mian nomon, kaj ne malkonfesis mian fidon, eĉ en la tagoj de <span class="nomo" lang="und" title="Ne-Esperanta nomo. Lingvo: nespecifita">Antipas</span>, mia fidela atestinto, kiu estis mortigita inter vi, kie loĝas Satano. <span class="m">14</span> Sed mi havas kelkon kontraŭ vi: ke vi havas tie sekvantojn de la instruo de <span class="nomo" lang="und" title="Ne-Esperanta nomo. Lingvo: nespecifita">Bileam</span>, kiu instruis al <span class="nomo" lang="und" title="Ne-Esperanta nomo. Lingvo: nespecifita">Balak</span> ĵeti falilon antaŭ la Izraelidojn, por ke ili manĝu idoloferitaĵojn kaj malĉastu. <span class="m">15</span> Kaj vi ankaŭ havas sekvantojn de la instruo de la Nikolaitoj tiel same. <span class="m">16</span> Pentu do; alie mi rapide venos al vi, kaj militos kontraŭ ili per la glavo de mia buŝo. <span class="m">17</span> Kiu havas orelon, tiu aŭskultu, kion la Spirito diras al la eklezioj. Al la venkanto mi donos el la kaŝita manao, kaj mi donos al li blankan ŝtoneton, kaj sur la ŝtoneto novan nomon skribitan, kiun konas neniu krom la ricevanto.</p>

 <p id="az1588"><span class="m">18</span> Kaj al la anĝelo de la eklezio en <span class="nomo" lang="und" title="Ne-Esperanta nomo. Lingvo: nespecifita">Tiatira</span> skribu:</p>

 <p id="az1589">Tiele diras la Filo de Dio, kiu havas okulojn kiel fajra flamo, kaj liaj piedoj estas kiel brilanta latuno: <span class="m">19</span> Mi scias viajn farojn, kaj viajn amon kaj fidon kaj servadon kaj paciencon, kaj pri viaj faroj, ke la lastaj estas pli multaj ol la unuaj. <span class="m">20</span> Sed mi havas kontraŭ vi, ke vi toleras la virinon <span class="nomo" lang="und" title="Ne-Esperanta nomo. Lingvo: nespecifita">Izebel</span>, kiu nomas sin profetino; kaj ŝi instruas kaj delogas miajn servistojn malĉasti kaj manĝi idoloferitaĵojn. <span class="m">21</span> Kaj mi donis al ŝi tempon, por ke ŝi pentu; kaj ŝi ne volas penti pri sia malĉasteco. <span class="m">22</span> Jen mi ĵetos ŝin en liton, kaj la kun ŝi adultantojn en grandan aflikton, se ili ne pentos pri ŝiaj faroj. <span class="m">23</span> Kaj mi pereigos ŝiajn idojn per morto; kaj ĉiuj eklezioj scios, ke mi estas tiu, kiu esploras internaĵojn kaj korojn; kaj mi donos al ĉiu el vi laŭ viaj faroj. <span class="m">24</span> Sed al vi mi diras, al la ceteraj en <span class="nomo" lang="und" title="Ne-Esperanta nomo. Lingvo: nespecifita">Tiatira</span>, al ĉiuj, kiuj ne havas ĉi tiun instruon, kaj kiuj ne konas la profundaĵojn de Satano, kiel oni diras: Mi ne ĵetos sur vin alian ŝarĝon. <span class="m">25</span> Tamen tion, kion vi havas, tenu, ĝis mi venos. <span class="m">26</span> Kaj al la venkanto kaj la observanto de miaj faroj ĝis la fino mi donos aŭtoritaton super la nacioj; <span class="m">27</span> kaj li regos ilin per fera sceptro, kiel la potaj vazoj estas dispecigataj; kiel mi ankaŭ ricevis de mia Patro; <span class="m">28</span> kaj mi donos al li la matenan stelon. <span class="m">29</span> Kiu havas orelon, tiu aŭskultu, kion la Spirito diras al la eklezioj.</p>

 </div>

 <div class="chapitro"> <h4>3</h4> <p id="az1590"><span class="m">1</span> Kaj al la anĝelo de la eklezio en <span class="nomo" lang="und" title="Ne-Esperanta nomo. Lingvo: nespecifita">Sardes</span> skribu:</p>

 <p id="az1591">Tiele diras tiu, kiu havas la sep Spiritojn de Dio, kaj la sep stelojn: Mi scias viajn farojn, ke vi estas nomata viva, kaj estas malviva. <span class="m">2</span> Fariĝu vigla, kaj firmigu la restaĵojn, kiuj estis preskaŭ mortantaj; ĉar mi ne trovis viajn farojn plenumitaj antaŭ mia Dio. <span class="m">3</span> Memoru do, kiel vi ricevis kaj aŭdis; kaj observu, kaj pentu. Se do vi ne viglos, mi venos, kvazaŭ ŝtelisto, kaj vi ne scios, je kiu horo mi venos al vi. <span class="m">4</span> Sed vi havas en <span class="nomo" lang="und" title="Ne-Esperanta nomo. Lingvo: nespecifita">Sardes</span> kelkajn nomojn, kiuj ne makulis siajn vestojn; kaj ili promenos kun mi en blankaĵoj; ĉar ili estas indaj. <span class="m">5</span> La venkanto estos tiel vestita per blankaj vestoj; kaj mi ja ne elstrekos lian nomon el la libro de vivo, kaj mi konfesos lian nomon antaŭ mia Patro kaj antaŭ Liaj anĝeloj. <span class="m">6</span> Kiu havas orelon, tiu aŭskultu, kion la Spirito diras al la eklezioj.</p>

 <p id="az1592"><span class="m">7</span> Kaj al la anĝelo de la eklezio en <span class="nomo" lang="und" title="Ne-Esperanta nomo. Lingvo: nespecifita">Filadelfia</span> skribu:</p>

 <p id="az1593">Tiele diras la sanktulo, la verulo, kiu havas la ŝlosilon de <span class="nomo" lang="und" title="Ne-Esperanta nomo. Lingvo: nespecifita">David</span>, tiu, kiu malfermas, kaj neniu fermas; kiu fermas, kaj neniu malfermas: <span class="m">8</span> Mi scias viajn farojn (jen mi donis antaŭ vi pordon malfermitan, kiun neniu povas fermi), ke vi havas kelkan potencon, kaj observis mian vorton, kaj ne malkonfesis mian nomon. <span class="m">9</span> Jen mi donas el la sinagogo de Satano, kiuj sin nomas Judoj, kaj estas ne tiaj, sed mensogas; jen mi igos ilin veni kaj adorkliniĝi antaŭ viaj piedoj, kaj scii, ke mi vin amis. <span class="m">10</span> Ĉar vi observis la vorton de mia pacienco, mi ankaŭ vin konservos el tiu horo de provo, kiu venos sur la tutan mondon, por provi la loĝantojn sur la tero. <span class="m">11</span> Mi venos rapide; tenadu tion, kion vi havas, por ke neniu forprenu vian kronon. <span class="m">12</span> La venkanton mi faros kolono en la templo de mia Dio, kaj li ne plu eliros el ĝi; kaj mi skribos sur li la nomon de mia Dio, kaj la nomon de la urbo de mia Dio, la nova <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, kiu venas malsupren de mia Dio el la ĉielo, kaj mian novan nomon. <span class="m">13</span> Kiu havas orelon, tiu aŭskultu, kion la Spirito diras al la eklezioj.</p>

 <p id="az1594"><span class="m">14</span> Kaj al la anĝelo de la eklezio en <span class="nomo" lang="und" title="Ne-Esperanta nomo. Lingvo: nespecifita">Laodikea</span> skribu:</p>

 <p id="az1595">Tiele diras la Amen, la atestanto fidela kaj vera, la komenco de la kreo de Dio: <span class="m">15</span> Mi scias viajn farojn, ke vi estas nek malvarma, nek varmega; mi volus, ke vi estu aŭ malvarma aŭ varmega. <span class="m">16</span> Tial, ĉar vi estas varmeta, kaj nek malvarma nek varmega, mi elsputos vin el mia buŝo. <span class="m">17</span> Ĉar vi diras: Mi estas riĉa kaj akiris riĉon, kaj nenion mi bezonas; kaj vi ne scias, ke vi estas la mizera kaj kompatinda kaj malriĉa kaj blinda kaj nuda; <span class="m">18</span> mi konsilas al vi aĉeti de mi oron rafinitan per fajro, por ke vi riĉiĝu; kaj blankajn vestojn, por ke vi vin vestu, kaj por ke ne aperu la honto de via nudeco; kaj kolirion, por ŝmiri viajn okulojn, por ke vi vidu. <span class="m">19</span> Ĉiujn, kiujn mi amas, mi riproĉas kaj punas; estu do fervora, kaj pentu. <span class="m">20</span> Jen mi staras ĉe la pordo kaj frapas; se iu aŭdas mian voĉon kaj malfermas la pordon, mi eniros al li kaj manĝos kun li, kaj li kun mi. <span class="m">21</span> Al la venkanto mi donos sidiĝi kun mi sur mia trono, kiel mi ankaŭ venkis kaj sidiĝis kun mia Patro sur Lia trono. <span class="m">22</span> Kiu havas orelon, tiu aŭskultu, kion la Spirito diras al la eklezioj.</p>

 </div>

 <div class="chapitro"> <h4>4</h4> <p id="az1596"><span class="m">1</span> Post tio mi rigardis, kaj jen pordo malfermita en la ĉielo, kaj la unua voĉo, kiun mi aŭdis, estis voĉo kvazaŭ de trumpeto parolanta kun mi, dirante: Suprenvenu ĉi tien, kaj mi montros al vi tion, kio devas okazi poste. <span class="m">2</span> Tuj mi min trovis en la Spirito; kaj jen trono stariĝis en la ĉielo, kaj sur la trono unu sidanta; <span class="m">3</span> kaj la Sidanto estis en aspekto simila al ŝtono jaspisa kaj sardia; kaj jen ĉielarko ĉirkaŭ la trono, aspekte simila al smeraldo. <span class="m">4</span> Kaj ĉirkaŭ la trono estis dudek kvar tronoj; kaj sur la tronoj mi vidis dudek kvar presbiterojn sidantajn, vestitajn per blankaj vestoj; kaj sur iliaj kapoj orajn kronojn. <span class="m">5</span> Kaj el la trono eliris fulmoj kaj voĉoj kaj tondroj. Kaj antaŭ la trono brulis sep fajraj torĉoj, kiuj estas la sep Spiritoj de Dio; <span class="m">6</span> kaj antaŭ la trono kvazaŭ vitra maro, simila al kristalo; kaj meze apud la trono kaj ronde ĉirkaŭ la trono kvar kreitaĵoj, plenaj de okuloj antaŭe kaj malantaŭe. <span class="m">7</span> Kaj la unua kreitaĵo similis leonon, kaj la dua kreitaĵo similis bovidon, kaj la tria kreitaĵo havis vizaĝon kvazaŭ homan, kaj la kvara kreitaĵo similis aglon flugantan. <span class="m">8</span> Kaj la kvar kreitaĵoj, havantaj po ses flugiloj, estas ĉirkaŭe kaj interne plenaj de okuloj; kaj paŭzon ili ne havas tage kaj nokte, dirante: Sankta, sankta, sankta, estas Dio, la Sinjoro, la Plejpotenca, la estanta kaj estinta kaj venonta. <span class="m">9</span> Kaj kiam la kreitaĵoj donos gloron kaj honoron kaj dankon al la Sidanto sur la trono, al la Vivanto por ĉiam kaj eterne, <span class="m">10</span> la dudek kvar presbiteroj falos antaŭ la Sidanto sur la trono, kaj ili adorkliniĝos al la Vivanto por ĉiam kaj eterne, kaj ĵetos siajn kronojn antaŭ la trono, dirante: <span class="m">11</span> Inda Vi estas, ho nia Sinjoro kaj nia Dio, ricevi la gloron kaj la honoron kaj la potencon; ĉar Vi kreis ĉion, kaj pro Via volo ĉio ekzistis kaj kreiĝis.</p>

 </div>

 <div class="chapitro"> <h4>5</h4> <p id="az1597"><span class="m">1</span> Kaj mi vidis en la dekstra mano de la Sidanto sur la trono libron, skribitan interne kaj malantaŭe, sigelitan per sep sigeloj. <span class="m">2</span> Kaj mi vidis fortan anĝelon, proklamantan per granda voĉo: Kiu estas inda malfermi la libron kaj rompi ĝiajn sigelojn? <span class="m">3</span> Kaj neniu en la ĉielo, nek sur la tero, nek sub la tero, povis malfermi la libron, aŭ rigardi ĝin. <span class="m">4</span> Kaj mi multe ploris, ĉar troviĝis neniu inda malfermi la libron, aŭ ĝin rigardi; <span class="m">5</span> kaj unu el la presbiteroj diris al mi: Ne ploru; jen la leono el la tribo de <span class="nomo" lang="und" title="Ne-Esperanta nomo. Lingvo: nespecifita">Jehuda</span>, la Markoto de <span class="nomo" lang="und" title="Ne-Esperanta nomo. Lingvo: nespecifita">David</span>, venkis, por malfermi la libron kaj ĝiajn sep sigelojn. <span class="m">6</span> Kaj mi vidis meze inter la trono kaj la kvar kreitaĵoj, kaj meze de la presbiteroj, Ŝafidon starantan, kvazaŭ oferbuĉitan, havantan sep kornojn kaj sep okulojn, kiuj estas la sep Spiritoj de Dio, senditaj sur la tutan teron. <span class="m">7</span> Kaj li venis, kaj prenis ĝin el la dekstra mano de la Sidanto sur la trono. <span class="m">8</span> Kaj kiam li prenis la libron, la kvar kreitaĵoj kaj la dudek kvar presbiteroj falis antaŭ la Ŝafido, havantaj ĉiu harpon, kaj orajn pelvojn plenajn de incenso, kiuj estas la preĝoj de la sanktuloj. <span class="m">9</span> Kaj ili kantis novan kanton, dirante: Vi estas inda preni la libron kaj malfermi ĝiajn sigelojn; ĉar vi estis mortigita, kaj vi elaĉetis al Dio per via sango homojn el ĉiu tribo kaj lingvo kaj popolo kaj nacio, <span class="m">10</span> kaj faris ilin al nia Dio regno kaj pastroj; kaj ili reĝas sur la tero. <span class="m">11</span> Kaj mi rigardis, kaj mi aŭdis voĉon de multaj anĝeloj, ronde ĉirkaŭ la trono kaj la kreitaĵoj kaj la presbiteroj; kaj ilia nombro estis miriadoj da miriadoj kaj miloj da miloj; <span class="m">12</span> dirantaj per granda voĉo: Inda estas la Ŝafido, la mortigita, ricevi la potencon kaj riĉon kaj saĝecon kaj forton kaj honoron kaj gloron kaj laŭdon. <span class="m">13</span> Kaj ĉiun kreitaĵon, kiu estis en la ĉielo kaj sur la tero kaj sub la tero kaj sur la maro, kaj ĉion en ili, mi aŭdis dirantajn: Al la Sidanto sur la trono, kaj al la Ŝafido, estu la laŭdo kaj la honoro kaj la gloro kaj la potenco por ĉiam kaj eterne. <span class="m">14</span> Kaj la kvar kreitaĵoj diris: Amen. Kaj la presbiteroj falis kaj adorkliniĝis.</p>

 </div>

 <div class="chapitro"> <h4>6</h4> <p id="az1598"><span class="m">1</span> Kaj mi rigardis, kiam la Ŝafido malfermis unu el la sep sigeloj, kaj mi aŭdis unu el la kvar kreitaĵoj dirantan kvazaŭ per voĉo de tondro: Venu. <span class="m">2</span> Kaj mi rigardis, kaj jen blanka ĉevalo, kaj la sidanta sur ĝi havis pafarkon; kaj estis donita al li krono; kaj li eliris venkanta, kaj por venki.</p>

 <p id="az1599"><span class="m">3</span> Kaj kiam li malfermis la duan sigelon, mi aŭdis la duan kreitaĵon dirantan: Venu. <span class="m">4</span> Kaj eliris alia ĉevalo, flamkolora; kaj al la sidanta sur ĝi estis donite forpreni pacon de la tero, kaj ke oni mortigu unu la alian; kaj al li estis donita granda glavo.</p>

 <p id="az1600"><span class="m">5</span> Kaj kiam li malfermis la trian sigelon, mi aŭdis la trian kreitaĵon dirantan: Venu. Kaj mi rigardis, kaj jen nigra ĉevalo; kaj la sidanta sur ĝi havis en la mano pesilon. <span class="m">6</span> Kaj mi aŭdis kvazaŭ voĉon, meze de la kvar kreitaĵoj, dirantan: Mezuro da tritiko por denaro, kaj tri mezuroj da hordeo por denaro; kaj la oleon kaj la vinon ne difektu.</p>

 <p id="az1601"><span class="m">7</span> Kaj kiam li malfermis la kvaran sigelon, mi aŭdis la voĉon de la kvara kreitaĵo dirantan: Venu. <span class="m">8</span> Kaj mi rigardis, kaj jen pala ĉevalo; kaj la nomo de la sidanta sur ĝi estis Morto; kaj <span class="nomo" lang="und" title="Ne-Esperanta nomo. Lingvo: nespecifita">Hades</span> sekvis kun li. Kaj estis donita al ili aŭtoritato super kvarono de la tero, por mortigi per glavo kaj per malsato kaj per morto kaj per la sovaĝaj bestoj de la tero.</p>

 <p id="az1602"><span class="m">9</span> Kaj kiam li malfermis la kvinan sigelon, mi vidis sub la altaro la animojn de la mortigitaj pro la vorto de Dio kaj pro la atesto, kiun ili havadis; <span class="m">10</span> kaj ili kriis per granda voĉo, dirante: Ĝis kiam, ho Estro, la sankta kaj vera, Vi ne juĝas kaj ne venĝas nian sangon al la loĝantoj sur la tero? <span class="m">11</span> Kaj estis donita al ĉiu el ili blanka robo; kaj estis dirite al ili, ke ili atendu ankoraŭ kelkan tempon, ĝis ankaŭ iliaj kunservistoj kaj iliaj fratoj, mortigotaj kiel ili mem, plensumiĝos.</p>

 <p id="az1603"><span class="m">12</span> Kaj mi rigardis, kiam li malfermis la sesan sigelon, kaj fariĝis granda tertremo; kaj la suno fariĝis nigra kiel sakaĵo el haroj, kaj la tuta luno fariĝis kiel sango; <span class="m">13</span> kaj la steloj de la ĉielo falis sur la teron, kiel figarbo, skuate de forta vento, ĵetas siajn nematurajn figojn. <span class="m">14</span> Kaj la ĉielo formoviĝis, kvazaŭ kunvolvata libro; kaj ĉiu monto kaj ĉiu insulo formoviĝis de sia loko. <span class="m">15</span> Kaj la reĝoj de la tero kaj la granduloj kaj la milestroj kaj la riĉuloj kaj la fortuloj kaj ĉiu sklavo kaj ĉiu liberulo sin kaŝis en la kavernoj kaj inter la rokoj de la montoj; <span class="m">16</span> kaj ili diris al la montoj kaj al la rokoj: Falu sur nin, kaj nin kaŝu for de la vizaĝo de la Sidanto sur la trono, kaj for de la kolero de la Ŝafido; <span class="m">17</span> ĉar venis la granda tago de ilia kolero; kaj kiu povas stari?</p>

 </div>

 <div class="chapitro"> <h4>7</h4> <p id="az1604"><span class="m">1</span> Post tio mi vidis kvar anĝelojn starantajn sur la kvar anguloj de la tero, retenantajn la kvar ventojn de la tero, por ke ne blovu vento sur la teron, nek sur la maron, nek sur ian arbon. <span class="m">2</span> Kaj mi vidis alian anĝelon suprenirantan de la sunleviĝo, havantan sigelilon de la vivanta Dio; kaj li ekkriis per granda voĉo al la kvar anĝeloj, al kiuj estis donite difekti la teron kaj la maron, <span class="m">3</span> dirante: Ne difektu la teron, nek la maron, nek la arbojn, antaŭ ol ni sigelos sur iliaj fruntoj la servistojn de nia Dio. <span class="m">4</span> Kaj mi aŭdis la nombron de la sigelitoj, cent kvardek kvar miloj, sigelitaj el ĉiuj triboj de la Izraelidoj:</p>

 <p id="az1605"><span class="m">5</span> El la tribo de <span class="nomo" lang="und" title="Ne-Esperanta nomo. Lingvo: nespecifita">Jehuda</span> estis sigelitaj dek du miloj;<br> El la tribo de Ruben, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Gad</span>, dek du miloj;<br> <span class="m">6</span> El la tribo de <span class="nomo" lang="und" title="Ne-Esperanta nomo. Lingvo: nespecifita">Aŝer</span>, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Naftali</span>, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Manase</span>, dek du miloj;<br> <span class="m">7</span> El la tribo de <span class="nomo" lang="und" title="Ne-Esperanta nomo. Lingvo: nespecifita">Simeon</span>, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Levi</span>, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Isaĥar</span>, dek du miloj;<br> <span class="m">8</span> El la tribo de <span class="nomo" lang="und" title="Ne-Esperanta nomo. Lingvo: nespecifita">Zebulun</span>, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Jozef</span>, dek du miloj;<br> El la tribo de <span class="nomo" lang="und" title="Ne-Esperanta nomo. Lingvo: nespecifita">Benjamen</span> estis sigelitaj dek du miloj.</p>

 <p id="az1617"><span class="m">9</span> Post tio mi rigardis, kaj jen granda homamaso, kiun neniu povis kalkuli, el ĉiu nacio, kaj el ĉiuj triboj kaj popoloj kaj lingvoj, starantaj antaŭ la trono kaj antaŭ la Ŝafido, vestitaj per blankaj roboj, kaj kun palmoj en iliaj manoj; <span class="m">10</span> kaj ili kriis per granda voĉo, dirante: Savo al nia Dio, la sidanta sur la trono, kaj al la Ŝafido. <span class="m">11</span> Kaj ĉiuj anĝeloj staris ĉirkaŭ la trono kaj la presbiteroj kaj la kvar kreitaĵoj; kaj ili falis sur sian vizaĝon antaŭ la trono, kaj adorkliniĝis al Dio, <span class="m">12</span> dirante: Amen; La laŭdo kaj la gloro kaj la saĝeco kaj la danko kaj la honoro kaj la potenco kaj la forto estu al nia Dio por ĉiam kaj eterne. Amen. <span class="m">13</span> Kaj respondis unu el la presbiteroj, dirante al mi: Kiuj estas ĉi tiuj per blankaj roboj vestitaj, kaj de kie ili venis? <span class="m">14</span> Kaj mi diris al li: Mia sinjoro, vi scias. Kaj li diris al mi: Ĉi tiuj estas la venantoj el la granda afliktado, kaj ili lavis siajn robojn, kaj blankigis ilin en la sango de la Ŝafido. <span class="m">15</span> Tial ili estas antaŭ la trono de Dio; kaj ili servas al Li tage kaj nokte en Lia templo; kaj la Sidanto sur la trono etendos super ili Sian tabernaklon. <span class="m">16</span> Ili ne plu malsatos, nek plu soifos; ne frapos ilin la suno nek ia varmego; <span class="m">17</span> ĉar la Ŝafido, kiu estas meze de la trono, paŝtos ilin kaj kondukos ilin al akvofontoj de vivo; kaj Dio forviŝos de iliaj okuloj ĉiun larmon.</p>

 </div>

 <div class="chapitro"> <h4>8</h4> <p id="az1618"><span class="m">1</span> Kaj kiam li malfermis la sepan sigelon, fariĝis silento en la ĉielo por ĉirkaŭ duono de horo. <span class="m">2</span> Kaj mi vidis la sep anĝelojn, kiuj staras antaŭ Dio; kaj estis donitaj al ili sep trumpetoj.</p>

 <p id="az1619"><span class="m">3</span> Kaj alia anĝelo venis, kaj staris apud la altaro, havante incensilon oran; kaj estis donita al li multe da incenso, por ke li aldonu ĝin al la preĝoj de ĉiuj sanktuloj sur la altaro ora, kiu estis antaŭ la trono. <span class="m">4</span> Kaj la fumo de la incenso, kun la preĝoj de la sanktuloj, leviĝis antaŭ Dio el la mano de la anĝelo. <span class="m">5</span> Kaj la anĝelo prenis la incensilon, kaj li plenigis ĝin per la fajro de la altaro, kaj ĵetis ĝin sur la teron; kaj fariĝis tondroj kaj voĉoj kaj fulmoj kaj tertremo.</p>

 <p id="az1620"><span class="m">6</span> Kaj la sep anĝeloj, havantaj la sep trumpetojn, sin pretigis, por trumpeti.</p>

 <p id="az1621"><span class="m">7</span> Kaj la unua trumpetis, kaj fariĝis hajlo kaj fajro, miksitaj kun sango, kaj ili estis ĵetitaj sur la teron; kaj triono de la tero forbrulis, kaj triono de la arboj forbrulis, kaj la tuta verda herbo forbrulis.</p>

 <p id="az1622"><span class="m">8</span> Kaj la dua anĝelo trumpetis, kaj kvazaŭ granda monto, per fajro brulanta, estis ĵetita en la maron; kaj triono de la maro fariĝis sango; <span class="m">9</span> kaj mortis triono de la kreitaĵoj en la maro, kiuj havis vivon; kaj triono de la ŝipoj pereis.</p>

 <p id="az1623"><span class="m">10</span> Kaj la tria anĝelo trumpetis, kaj falis el la ĉielo granda stelo, brulanta kiel torĉo, kaj ĝi falis sur trionon de la riveroj kaj sur la fontojn de la akvoj; <span class="m">11</span> kaj la nomo de la stelo estas Absinto; kaj triono de la akvoj fariĝis absintaĵo; kaj multe da homoj mortis de la akvoj, ĉar ili maldolĉiĝis.</p>

 <p id="az1624"><span class="m">12</span> Kaj la kvara anĝelo trumpetis, kaj estis frapita triono de la suno kaj triono de la luno kaj triono de la steloj, por ke mallumiĝu triono de ili, kaj ke ne lumu dum triono de la tago, kaj por la nokto tiel same.</p>

 <p id="az1625"><span class="m">13</span> Kaj mi rigardis, kaj mi aŭdis unu aglon, flugantan en meza ĉielo, dirantan per granda voĉo: Ve! ve! ve al la loĝantoj sur la tero, pro la ceteraj voĉoj trumpetaj de la tri anĝeloj ankoraŭ trumpetontaj!</p>

 </div>

 <div class="chapitro"> <h4>9</h4> <p id="az1626"><span class="m">1</span> Kaj la kvina anĝelo trumpetis, kaj mi vidis stelon el la ĉielo falintan sur la teron; kaj al li estis donita la ŝlosilo de la puto de la abismo. <span class="m">2</span> Kaj li malfermis la puton de la abismo; kaj el la puto leviĝadis fumo, kiel fumo el granda forno; kaj mallumiĝis la suno kaj la aero pro la fumo de la puto. <span class="m">3</span> Kaj el la fumo eliris akridoj sur la teron; kaj al ili estis donita povo, kiel havas povon la skorpioj de la tero. <span class="m">4</span> Kaj estis ordonite al ili, ke ili ne difektu la herbon de la tero, nek ian verdaĵon, nek ian arbon, sed nur tiujn homojn, kiuj ne havas sur la frunto la sigelon de Dio. <span class="m">5</span> Kaj al ili estis komisiite, ke ili ne mortigu ilin, sed ke ili estu turmentataj kvin monatojn; kaj ilia turmento estis kiel turmento de skorpio, kiam ĝi pikvundas homon. <span class="m">6</span> Kaj en tiuj tagoj la homoj serĉos morton, kaj ĝin tute ne trovos; kaj ili deziregos morti, kaj morto forflugos de ili. <span class="m">7</span> Kaj la formoj de la akridoj similis ĉevalojn, pretigitajn por milito; kaj sur iliaj kapoj estis kvazaŭ kronoj similaj al oro, kaj iliaj vizaĝoj estis kiel vizaĝoj de homoj. <span class="m">8</span> Kaj ili havis harojn kiel haroj de virinoj, kaj iliaj dentoj estis kiel de leonoj. <span class="m">9</span> Kaj ili havis kirasojn, kiel kirasoj el fero; kaj la sono de iliaj flugiloj estis kiel la sono de ĉaroj, de multe da ĉevaloj kurantaj en militon. <span class="m">10</span> Kaj ili havis vostojn similajn al vostoj de skorpioj, kaj pikilojn; kaj en iliaj vostoj estas ilia kapablo difekti la homojn kvin monatojn. <span class="m">11</span> Ili havis super si reĝon, la anĝelon de la abismo; lia nomo estas en la Hebrea lingvo <span class="nomo" lang="und" title="Ne-Esperanta nomo. Lingvo: nespecifita">Abadon</span>, kaj en la Greka lingvo li havas la nomon <span class="nomo" lang="und" title="Ne-Esperanta nomo. Lingvo: nespecifita">Apolion</span>.</p>

 <p id="az1627"><span class="m">12</span> La unua Veo jam pasis; jen post tio venas ankoraŭ du Veoj.</p>

 <p id="az1628"><span class="m">13</span> Kaj la sesa anĝelo trumpetis, kaj mi aŭdis voĉon el la kornoj de la ora altaro, kiu staras antaŭ Dio, <span class="m">14</span> dirantan al la sesa anĝelo, kiu havis la trumpeton: Malligu la kvar anĝelojn, ligitajn apud la granda rivero Eŭfrato. <span class="m">15</span> Kaj malligiĝis la kvar anĝeloj, pretigitaj por la horo kaj tago kaj monato kaj jaro, por ke ili mortigu trionon de la homoj. <span class="m">16</span> Kaj la nombro de la armeoj de la kavalerio estis ducent milionoj; mi aŭdis ilian nombron. <span class="m">17</span> Kaj tiel mi vidis la ĉevalojn en la vizio, kaj la sidantajn sur ili, havantajn kirasojn kiel el fajro kaj el jacinto kaj el sulfuro; kaj la kapoj de la ĉevaloj estis kiel kapoj de leonoj, kaj el iliaj buŝoj eliris fajro kaj fumo kaj sulfuro. <span class="m">18</span> Per tiuj tri plagoj triono de la homoj estis mortigita, per la fajro kaj la fumo kaj la sulfuro elirantaj el iliaj buŝoj. <span class="m">19</span> Ĉar la kapablo de la ĉevaloj estas en iliaj buŝoj kaj en iliaj vostoj; ĉar iliaj vostoj similas serpentojn kaj havas kapojn; kaj per ĉi tiuj ili vundas. <span class="m">20</span> Kaj la ceteraj homoj, kiuj ne estis mortigitaj per tiuj plagoj, ne pentis pri la faroj de siaj manoj, por ne adorkliniĝi al demonoj, kaj al la idoloj oraj kaj arĝentaj kaj kupraj kaj ŝtonaj kaj lignaj, kiuj povas nek vidi, nek aŭdi, nek marŝi; <span class="m">21</span> kaj ili ne pentis pri siaj mortigoj, nek pri siaj sorĉoj, nek pri sia malĉastado, nek pri siaj ŝteloj.</p>

 </div>

 <div class="chapitro"> <h4>10</h4> <p id="az1629"><span class="m">1</span> Kaj mi vidis alian fortan anĝelon, malsuprenirantan el la ĉielo, vestitan per nubo; kaj la ĉielarko estis super lia kapo, kaj lia vizaĝo estis kiel la suno, kaj liaj piedoj kiel kolonoj el fajro; <span class="m">2</span> kaj li havis en la mano libreton malfermitan; kaj li metis la dekstran piedon sur la maron, kaj la maldekstran sur la teron; <span class="m">3</span> kaj li ekkriis per granda voĉo, kiel leono blekas; kaj kiam li kriis, la sep tondroj parolis per siaj voĉoj. <span class="m">4</span> Kaj kiam la sep tondroj parolis, mi volis skribi; kaj mi aŭdis voĉon el la ĉielo, dirantan: Sigelu tion, kion parolis la sep tondroj, kaj ĝin ne skribu. <span class="m">5</span> Kaj la anĝelo, kiun mi vidis staranta sur la maro kaj sur la tero, levis sian dekstran manon al la ĉielo, <span class="m">6</span> kaj ĵuris per la Vivanto por ĉiam kaj eterne, kiu kreis la ĉielon kaj tion, kio estas en ĝi, kaj la teron kaj tion, kio estas en ĝi, kaj la maron kaj tion, kio estas en ĝi, ke tempo ne plu ekzistos; <span class="m">7</span> sed en la tagoj de la voĉo de la sepa anĝelo, kiam li tuj trumpetos, tiam finiĝos la mistero de Dio, kiel Li evangeliis al Siaj servistoj, la profetoj. <span class="m">8</span> Kaj la voĉo, kiun mi aŭdis el la ĉielo, parolis al mi denove, dirante: Iru, prenu la libreton malfermitan en la mano de la anĝelo, staranta sur la maro kaj sur la tero. <span class="m">9</span> Kaj mi iris al la anĝelo, kaj diris al li: Donu al mi la libreton. Kaj li diris al mi: Prenu ĝin, kaj formanĝu ĝin; kaj ĝi maldolĉigos al vi la ventron, sed en via buŝo ĝi estos dolĉa kiel mielo. <span class="m">10</span> Kaj mi prenis la libreton el la mano de la anĝelo, kaj formanĝis ĝin; kaj en mia buŝo ĝi estis dolĉa kiel mielo, kaj kiam mi ĝin manĝis, mia ventro maldolĉiĝis. <span class="m">11</span> Kaj ili diris al mi: Vi devas denove profeti ĉe multaj popoloj kaj nacioj kaj lingvoj kaj reĝoj.</p>

 </div>

 <div class="chapitro"> <h4>11</h4> <p id="az1630"><span class="m">1</span> Kaj estis donita al mi kano, simila al bastono; kaj iu diris: Leviĝu, kaj mezuru la templon de Dio, kaj la altaron, kaj la adorantojn en ĝi. <span class="m">2</span> Kaj la korton ekster la templo preterlasu, kaj ne mezuru ĝin, ĉar ĝi estas donita al la nacioj; kaj la sanktan urbon ili piedpremos kvardek du monatojn. <span class="m">3</span> Kaj mi donos komision al miaj du atestantoj, kaj ili profetos mil ducent sesdek tagojn, vestite per sakaĵo. <span class="m">4</span> Ili estas la du olivarboj kaj la du lampingoj, starantaj antaŭ la Sinjoro de la tero. <span class="m">5</span> Kaj se iu volas difekti ilin, fajro elvenas el ilia buŝo kaj formanĝas iliajn malamikojn; kaj se iu volas difekti ilin, tiamaniere li devas esti mortigita. <span class="m">6</span> Ili havas la povon fermi la ĉielon, por ke ne pluvu dum la tagoj de ilia profetado; kaj ili havas povon super la akvoj, por ŝanĝi ilin en sangon, kaj frapi la teron per ĉia plago ĉiufoje, kiam ili volos. <span class="m">7</span> Kaj kiam ili finos sian ateston, la besto, kiu suprenvenas el la abismo, faros militon kontraŭ ili kaj venkos ilin kaj mortigos ilin. <span class="m">8</span> Kaj iliaj kadavroj kuŝas sur la strato de la granda urbo, kiu nomiĝas laŭspirite <span class="nomo" lang="und" title="Ne-Esperanta nomo. Lingvo: nespecifita">Sodom</span> kaj Egiptujo, kie ankaŭ ilia Sinjoro estis krucumita. <span class="m">9</span> Kaj el la popoloj kaj triboj kaj lingvoj kaj nacioj oni rigardas iliajn kadavrojn dum tri tagoj kaj duono, kaj ne lasas meti iliajn kadavrojn en tombon. <span class="m">10</span> Kaj la loĝantoj sur la tero ĝojas pri ili, kaj gajiĝas; kaj ili sendos donacojn unu al la alia; ĉar tiuj du profetoj turmentadis la loĝantojn sur la tero. <span class="m">11</span> Kaj post la tri tagoj kaj duono la spirito de vivo el Dio eniris en ilin, kaj ili stariĝis sur siaj piedoj; kaj granda timo falis sur tiujn, kiuj ilin rigardis. <span class="m">12</span> Kaj ili aŭdis grandan voĉon el la ĉielo, dirantan al ili: Suprenvenu ĉi tien. Kaj ili supreniris en la ĉielon en la nubo; kaj iliaj malamikoj rigardis ilin. <span class="m">13</span> Kaj en tiu horo fariĝis granda tertremo, kaj dekono de la urbo falis; kaj en la tertremo mortis sep mil homoj; kaj la ceteraj pleniĝis de timo, kaj donis laŭdon al la Dio de la ĉielo.</p>

 <p id="az1631"><span class="m">14</span> La dua Veo jam pasis; jen la tria Veo rapide venas.</p>

 <p id="az1632"><span class="m">15</span> Kaj la sepa anĝelo trumpetis; kaj fariĝis grandaj voĉoj en la ĉielo, dirante: La regno de la mondo fariĝis regno de nia Sinjoro kaj de Lia Kristo; kaj li reĝos por ĉiam kaj eterne. <span class="m">16</span> Kaj la dudek kvar presbiteroj, kiuj antaŭ Dio sidas sur siaj tronoj, falis sur la vizaĝon kaj adorkliniĝis al Dio, <span class="m">17</span> dirante: Ni dankas Vin, ho Dio, la Sinjoro, la Plejpotenca, kiu estas kaj estis; ĉar Vi alprenis Vian grandan potencon kaj reĝis. <span class="m">18</span> Kaj la nacioj furiozis, kaj venis Via kolero, kaj la tempo de la mortintoj, por esti juĝataj, kaj la tempo doni la rekompencon al Viaj servistoj, la profetoj, kaj al la sanktuloj, kaj al la timantoj de Via nomo, malgrandaj kaj grandaj, kaj pereigi la detruantojn de la tero.</p>

 <p id="az1633"><span class="m">19</span> Kaj malfermiĝis la enĉiela templo de Dio, kaj vidiĝis en Lia templo la kesto de Lia interligo; kaj fariĝis fulmoj kaj voĉoj kaj tondroj kaj tertremo kaj granda hajlo.</p>

 </div>

 <div class="chapitro"> <h4>12</h4> <p id="az1634"><span class="m">1</span> Kaj granda signo vidiĝis en la ĉielo: virino vestita per la suno, kaj la luno sub ŝiaj piedoj, kaj sur ŝia kapo krono el dek du steloj; <span class="m">2</span> kaj estante graveda, ŝi ekkriis, naskodolorigate kaj suferante por naski. <span class="m">3</span> Kaj vidiĝis alia signo en la ĉielo; kaj jen granda ruĝa drako, havanta sep kapojn kaj dek kornojn, kaj sur siaj kapoj sep diademojn. <span class="m">4</span> Kaj ĝia vosto trenis trionon de la steloj de la ĉielo, kaj ĵetis ilin sur la teron; kaj la drako staris antaŭ la virino naskonta, por ke, kiam ŝi estos naskinta, ĝi formanĝu ŝian infanon. <span class="m">5</span> Kaj ŝi naskis filon, viran infanon, kiu regos ĉiujn naciojn per fera sceptro; kaj ŝia infano estis forkaptita supren al Dio kaj al Lia trono. <span class="m">6</span> Kaj la virino forkuris en la dezerton, kie ŝi havis lokon pretigitan de Dio, por ke tie oni nutru ŝin mil ducent sesdek tagojn.</p>

 <p id="az1635"><span class="m">7</span> Kaj fariĝis milito en la ĉielo: <span class="nomo" lang="und" title="Ne-Esperanta nomo. Lingvo: nespecifita">Miĥael</span> kaj liaj anĝeloj ekmilitis kontraŭ la drako; kaj militis la drako kaj ĝiaj anĝeloj; <span class="m">8</span> kaj ne prosperis al ili, kaj ne plu troviĝis ilia loko en la ĉielo. <span class="m">9</span> Kaj ĵetiĝis malsupren la granda drako, la antikva serpento, nomata Diablo kaj Satano, la trompanto de la tuta mondo; ĝi ĵetiĝis sur la teron, kaj ĝiaj anĝeloj ĵetiĝis kun ĝi. <span class="m">10</span> Kaj mi aŭdis grandan voĉon en la ĉielo, dirantan: Nun fariĝis la savo kaj la potenco kaj la reĝeco de nia Dio, kaj la aŭtoritato de Lia Kristo; ĉar ĵetiĝis malsupren la akuzanto de niaj fratoj, kiu tage kaj nokte akuzas ilin antaŭ nia Dio. <span class="m">11</span> Kaj ili venkis ĝin pro la sango de la Ŝafido, kaj pro la vorto de sia atesto; kaj ili ne amis sian vivon ĝis morto mem. <span class="m">12</span> Pro tio ĝoju, ho ĉieloj, kaj vi, kiuj en ili loĝas. Ve al la tero kaj al la maro! ĉar la diablo malsupreniris en vin, havante grandan koleron, sciante, ke li havas nur mallongan tempon.</p>

 <p id="az1636"><span class="m">13</span> Kaj kiam la drako vidis, ke ĝi estas ĵetita sur la teron, ĝi persekutis la virinon, kiu naskis la viran infanon. <span class="m">14</span> Kaj al la virino estis donitaj la du flugiloj de la granda aglo, por ke ŝi flugu en la dezerton, sur sian lokon, kie ŝi estas nutrata tempon kaj tempojn kaj duontempon, for de la vizaĝo de la serpento. <span class="m">15</span> Kaj la serpento elĵetis el sia buŝo, post la virinon, akvon kvazaŭ riveron, por ke ĝi igu ŝin forportiĝi de la fluo. <span class="m">16</span> Kaj la tero helpis la virinon, kaj la tero malfermis sian buŝon, kaj englutis la riveron, kiun la drako elĵetis el sia buŝo. <span class="m">17</span> Kaj la drako furiozis kontraŭ la virino, kaj foriris, por fari militon kontraŭ la restintojn de ŝia idaro, kiuj observas la ordonojn de Dio kaj havas la ateston de Jesuo;</p>

 </div>

 <div class="chapitro"> <h4>13</h4> <p id="az1637"><span class="m">1</span> kaj ĝi staris sur la sablo de la maro.</p>

 <p id="az1638">Kaj mi vidis beston suprenirantan el la maro, havantan dek kornojn kaj sep kapojn, kaj sur siaj kornoj dek diademojn, kaj sur siaj kapoj nomojn de blasfemo. <span class="m">2</span> Kaj la besto, kiun mi vidis, estis simila al leopardo, kaj ĝiaj piedoj estis kiel de urso, kaj ĝia buŝo kiel buŝo de leono; kaj la drako donis al ĝi sian potencon kaj sian tronon kaj grandan aŭtoritaton. <span class="m">3</span> Kaj mi vidis unu el ĝiaj kapoj kvazaŭ morte vunditan; kaj la morta vundo saniĝis; kaj la tuta tero miris post la besto; <span class="m">4</span> kaj ili adorkliniĝis al la drako, ĉar ĝi donis sian aŭtoritaton al la besto; kaj ili adorkliniĝis al la besto, dirante: Kiu estas simila al la besto? kaj kiu povas militi kontraŭ ĝi? <span class="m">5</span> kaj estis donita al ĝi buŝo, parolanta grandaĵojn kaj blasfemaĵojn; kaj estis donita al ĝi aŭtoritato agadi dum kvardek du monatoj. <span class="m">6</span> Kaj ĝi malfermis la buŝon por blasfemoj kontraŭ Dio, por blasfemi Lian nomon kaj Lian tabernaklon kaj la loĝantojn de la ĉielo. <span class="m">7</span> Kaj estis donite al ĝi fari militon kontraŭ la sanktuloj, kaj venki ilin; kaj estis donita al ĝi aŭtoritato sur ĉiu tribo kaj popolo kaj lingvo kaj nacio. <span class="m">8</span> Kaj adorkliniĝos al ĝi ĉiuj loĝantoj de la tero, kies nomo ne estas skribita en la libro de vivo, libro de la Ŝafido oferita jam de la fondo de la mondo. <span class="m">9</span> Se iu havas orelon, tiu aŭskultu. <span class="m">10</span> Se iu malliberigas, en malliberecon li iras; se iu per la glavo mortigos, li devas per la glavo esti mortigita. Ĉi tie estas la pacienco kaj la fido de la sanktuloj.</p>

 <p id="az1639"><span class="m">11</span> Kaj mi vidis alian beston suprenirantan el la tero; kaj ĝi havis du kornojn, simile al ŝafido, kaj ĝi parolis kiel drako. <span class="m">12</span> Kaj ĝi ekzercas la tutan aŭtoritaton de la unua besto antaŭ ĝi. Kaj ĝi devigas la teron kaj la loĝantojn sur ĝi adorkliniĝi al la unua besto, kies morta vundo saniĝis. <span class="m">13</span> Kaj ĝi faras grandajn signojn, devigante eĉ fajron malsupreniri el la ĉielo sur la teron antaŭ la homoj. <span class="m">14</span> Kaj ĝi trompas la loĝantojn de la tero per la signoj, kiujn estis donite al ĝi fari antaŭ la besto; dirante al la loĝantoj sur la tero, ke ili faru bildon al la besto, kiu havis la glavovundon kaj vivis. <span class="m">15</span> Kaj estis donite, ke ĝi donu spiron al la bildo de la besto, por ke eĉ parolu la bildo de la besto, kaj faru, ke ĉiuj, kiuj ne volas adorkliniĝi al la bildo de la besto, estu mortigitaj. <span class="m">16</span> Kaj ĝi devigas ĉiujn, la malgrandajn kaj la grandajn, la riĉajn kaj la malriĉajn, la liberajn kaj la sklavajn, ricevi markon sur la dekstra mano aŭ sur la frunto; <span class="m">17</span> por ke neniu povu aĉeti aŭ vendi, krom tiuj, kiuj havas la markon, la nomon de la besto, aŭ la numeron de ĝia nomo. <span class="m">18</span> Ĉi tie estas saĝeco. Kiu havas prudenton, tiu kalkulu la numeron de la besto; ĉar ĝi estas la numero de homo; kaj ĝia numero estas sescent sesdek ses.</p>

 </div>

 <div class="chapitro"> <h4>14</h4> <p id="az1640"><span class="m">1</span> Kaj mi rigardis, kaj jen la Ŝafido staranta sur la monto Cion, kaj kun li cent kvardek kvar miloj, havantaj lian nomon, kaj la nomon de lia Patro, skribitajn sur ilia frunto. <span class="m">2</span> Kaj mi aŭdis voĉon el la ĉielo, kiel voĉon de multaj akvoj, kaj kiel voĉon de granda tondro; kaj la voĉo, kiun mi aŭdis, estis kiel de harpistoj, harpantaj per siaj harpoj; <span class="m">3</span> kaj ili kantas kvazaŭ novan kanton antaŭ la trono kaj antaŭ la kvar kreitaĵoj kaj la presbiteroj; kaj neniu povis lerni la kanton krom la cent kvardek kvar miloj, la elaĉetitoj el la tero. <span class="m">4</span> Ili estas tiuj, kiuj ne malpuriĝis kun virinoj; ĉar ili estas virguloj. Ili estas la sekvantoj de la Ŝafido, kien ajn li iras. Ili estas elaĉetitaj el inter la homoj, la unuaaĵo al Dio kaj al la Ŝafido. <span class="m">5</span> Kaj en ilia buŝo ne troviĝis mensogo; ili estas senkulpaj.</p>

 <p id="az1641"><span class="m">6</span> Kaj mi vidis alian anĝelon, flugantan en meza ĉielo, havantan eternan evangelion, por evangelii la loĝantojn de la tero kaj ĉiun nacion kaj tribon kaj lingvon kaj popolon, <span class="m">7</span> kaj dirantan per granda voĉo: Timu Dion, kaj donu al Li gloron, ĉar venis la horo de Lia juĝo; kaj adorkliniĝu al la Kreinto de la ĉielo kaj la tero kaj la maro kaj la fontoj akvaj.</p>

 <p id="az1642"><span class="m">8</span> Kaj alia anĝelo, dua, sekvis, dirante: Falis, falis <span class="nomo" lang="und" title="Ne-Esperanta nomo. Lingvo: nespecifita">Babel</span> la granda, kiu trinkigis ĉiujn naciojn el la vino de la kolero de ŝia malĉastaĵo.</p>

 <p id="az1643"><span class="m">9</span> Kaj alia anĝelo, tria, sekvis ilin, dirante per granda voĉo: Se iu adorkliniĝas al la besto kaj al ĝia bildo, kaj ricevas markon sur sia frunto aŭ sur sia mano, <span class="m">10</span> tiu ankaŭ trinkos el la vino de la kolero de Dio, kiu estas pretigita nemiksite en la pokalo de Lia kolero, kaj li turmentiĝos en fajro kaj sulfuro antaŭ la sanktaj anĝeloj kaj antaŭ la Ŝafido; <span class="m">11</span> kaj la fumo de ilia turmento leviĝas por ĉiam kaj eterne; kaj ne havas paŭzon tage kaj nokte tiuj, kiuj adorkliniĝas al la besto kaj al ĝia bildo, kaj ĉiu, kiu ricevas la markon de ĝia nomo. <span class="m">12</span> Ĉi tie estas la pacienco de la sanktuloj, kiuj observas la ordonojn de Dio kaj la fidon de Jesuo.</p>

 <p id="az1644"><span class="m">13</span> Kaj mi aŭdis voĉon el la ĉielo, dirantan: Skribu: Feliĉaj estas la mortintoj, kiuj de nun mortas en la Sinjoro; vere, diras la Spirito, por ke ili ripozu de siaj laboroj; ĉar iliaj faroj sekvas kun ili.</p>

 <p id="az1645"><span class="m">14</span> Kaj mi rigardis, kaj jen blanka nubo, kaj sur la nubo sidanto, simila al la Filo de homo, havanta sur sia kapo oran kronon, kaj en sia mano akran rikoltilon. <span class="m">15</span> Kaj alia anĝelo eliris el la templo, kriante per granda voĉo al la sidanta sur la nubo: Sendu vian rikoltilon, kaj rikoltu; ĉar venis la horo por rikolti, ĉar la rikolto de la tero tromaturiĝis. <span class="m">16</span> Kaj la sidanta sur la nubo ĵetis sian rikoltilon sur la teron; kaj la tero rikoltiĝis.</p>

 <p id="az1646"><span class="m">17</span> Kaj alia anĝelo eliris el la enĉiela templo, ankaŭ havante akran rikoltilon. <span class="m">18</span> Kaj alia anĝelo eliris el la altaro, havante aŭtoritaton super la fajro; kaj li kriis per granda voĉo al la portanto de la akra rikoltilo, dirante: Sendu vian akran rikoltilon, kaj detranĉu la vinberarojn de la vinberarbo de la tero; ĉar tute maturiĝis ĝiaj vinberoj. <span class="m">19</span> Kaj la anĝelo ĵetis sian rikoltilon en la teron kaj detranĉis la vinberarbon de la tero kaj ĵetis ĝin en la grandan vinpremilon de la kolero de Dio. <span class="m">20</span> Kaj la vinpremilo estis tretita ekster la urbo, kaj eliris sango el la vinpremilo, ĝis la bridoj de la ĉevaloj, en la spaco de mil sescent stadioj.</p>

 </div>

 <div class="chapitro"> <h4>15</h4> <p id="az1647"><span class="m">1</span> Kaj mi vidis alian signon en la ĉielo, grandan kaj mirindan: sep anĝelojn havantajn sep plagojn, la finajn, ĉar en ili finiĝis la kolero de Dio.</p>

 <p id="az1648"><span class="m">2</span> Kaj mi vidis kvazaŭ vitran maron, miksitan kun fajro; kaj tiujn, kiuj venkis la beston kaj ĝian bildon kaj la numeron de ĝia nomo; kaj ili staris sur la vitra maro, havante harpojn de Dio. <span class="m">3</span> Kaj ili kantis la kanton de Moseo, la servanto de Dio, kaj la kanton de la Ŝafido, dirante: Grandaj kaj mirindaj estas Viaj faroj, ho Dio, la Sinjoro, la Plejpotenca; justaj kaj veraj estas Viaj vojoj, ho Reĝo de la nacioj. <span class="m">4</span> Kiu ne timos, ho Sinjoro, kaj ne gloros Vian nomon? ĉar Vi sola estas sankta; ĉar ĉiuj nacioj venos kaj adorkliniĝos al Vi; ĉar Viaj justaĵoj elmontriĝis.</p>

 <p id="az1649"><span class="m">5</span> Kaj post tio mi rigardis, kaj malfermiĝis la templo de la tabernaklo de la atesto en la ĉielo; <span class="m">6</span> kaj elvenis el la templo la sep anĝeloj, havante la sep plagojn, vestite per linaĵo pura kaj luma, kaj zonite ĉirkaŭ la brusto per ora zono. <span class="m">7</span> Kaj unu el la kvar kreitaĵoj donis al la sep anĝeloj sep orajn pelvojn, plenajn de la kolero de Dio, la vivanta por ĉiam kaj eterne. <span class="m">8</span> Kaj la templo pleniĝis de fumo el la gloro de Dio kaj el Lia potenco; kaj neniu povis eniri en la templon, ĝis finiĝos la sep plagoj de la sep anĝeloj.</p>

 </div>

 <div class="chapitro"> <h4>16</h4> <p id="az1650"><span class="m">1</span> Kaj mi aŭdis grandan voĉon el la templo, dirantan al la sep anĝeloj: Iru, kaj elverŝu sur la teron la sep pelvojn de la kolero de Dio.</p>

 <p id="az1651"><span class="m">2</span> Kaj la unua foriris, kaj elverŝis sian pelvon sur la teron; kaj fariĝis malbona kaj dolora ulcero sur la homoj, kiuj havis la markon de la besto kaj kiuj adorkliniĝis al ĝia bildo.</p>

 <p id="az1652"><span class="m">3</span> Kaj la dua elverŝis sian pelvon en la maron; kaj fariĝis sango, kiel de mortinto; kaj mortis ĉiu vivanta estaĵo en la maro.</p>

 <p id="az1653"><span class="m">4</span> Kaj la tria elverŝis sian pelvon en la riverojn kaj en la fontojn de akvoj; kaj fariĝis sango. <span class="m">5</span> Kaj mi aŭdis la anĝelon de la akvoj dirantan: Justa estas Vi, la estanta kaj estinta, la Sanktulo, ĉar Vi tiele juĝis; <span class="m">6</span> ĉar ili elverŝis la sangon de sanktuloj kaj profetoj, kaj sangon Vi donis al ili trinki; ili tion meritas. <span class="m">7</span> Kaj mi aŭdis la altaron dirantan: Vere, ho Dio, la Sinjoro, la Plejpotenca, veraj kaj justaj estas Viaj juĝoj.</p>

 <p id="az1654"><span class="m">8</span> Kaj la kvara elverŝis sian pelvon sur la sunon; kaj estis donite al ĝi brulvundi homojn per fajro. <span class="m">9</span> Kaj la homoj brulvundiĝis per granda varmego, kaj ili blasfemis la nomon de Dio, kiu havas aŭtoritaton sur tiuj plagoj; kaj ili ne pentis, por doni al Li gloron.</p>

 <p id="az1655"><span class="m">10</span> Kaj la kvina elverŝis sian pelvon sur la tronon de la besto; kaj ĝia regno mallumiĝis; kaj ili mordis sian langon pro dolorego, <span class="m">11</span> kaj ili blasfemis la Dion de la ĉielo pro siaj doloroj kaj siaj ulceroj; kaj ili ne pentis pri siaj faroj.</p>

 <p id="az1656"><span class="m">12</span> Kaj la sesa elverŝis sian pelvon sur la grandan riveron, la riveron Eŭfrato; kaj ĝia akvo forsekiĝis, por ke pretiĝu la vojo de la reĝoj, kiuj venas el la sunleviĝejo. <span class="m">13</span> Kaj mi vidis tri malpurajn spiritojn, kvazaŭ ranojn, elirantaj el la buŝo de la drako, kaj el la buŝo de la besto, kaj el la buŝo de la falsa profeto; <span class="m">14</span> ĉar ili estas spiritoj de demonoj, farantaj signojn; ili foriras al la reĝoj de la tuta mondo, por kolekti ilin por la milito de la granda tago de Dio, la Plejpotenca. <span class="m">15</span> (Jen mi venas kvazaŭ ŝtelisto. Feliĉa estas tiu, kiu viglas kaj konservas siajn vestojn, por ke li ne iru nuda, kaj oni ne vidu lian honton.) <span class="m">16</span> Kaj oni kolektis ilin en lokon, nomatan en la Hebrea lingvo <span class="nomo" lang="und" title="Ne-Esperanta nomo. Lingvo: nespecifita">Har-Magedon</span>.</p>

 <p id="az1657"><span class="m">17</span> Kaj la sepa anĝelo elverŝis sian pelvon sur la aeron; kaj eliris granda voĉo el la templo, for de la trono, dirante: Fariĝis! <span class="m">18</span> kaj okazis fulmoj kaj voĉoj kaj tondroj; kaj okazis granda tertremo tia, kia ne okazis de kiam homoj estiĝis sur la tero, tiela tertremo, tiel granda. <span class="m">19</span> Kaj la granda urbo disiĝis en tri partojn, kaj la urboj de la nacioj falis; kaj <span class="nomo" lang="und" title="Ne-Esperanta nomo. Lingvo: nespecifita">Babel</span> la granda estis memorata antaŭ Dio, por doni al ĝi la pokalon de la vino de la furiozeco de Lia kolero. <span class="m">20</span> Kaj ĉiu insulo forflugis, kaj la montoj ne troviĝis. <span class="m">21</span> Kaj granda hajlo, peza kvazaŭ po talanto, falis el la ĉielo sur la homojn; kaj la homoj blasfemis Dion pro la plago de la hajlo; ĉar ĝia plago estas treege granda.</p>

 </div>

 <div class="chapitro"> <h4>17</h4> <p id="az1658"><span class="m">1</span> Kaj unu el la sep anĝeloj, havantaj la sep pelvojn, venis kaj parolis kun mi, dirante: Venu ĉi tien, mi montros al vi la juĝon de la granda malĉastistino, kiu sidas sur multaj akvoj; <span class="m">2</span> kun kiu la reĝoj de la tero malĉastis, kaj la loĝantoj sur la tero ebriiĝis per la vino de ŝia malĉasteco. <span class="m">3</span> Kaj li forportis min en la Spirito en dezerton; kaj mi vidis virinon, sidantan sur skarlata besto, plena de nomoj de blasfemo, havanta sep kapojn kaj dek kornojn. <span class="m">4</span> Kaj la virino estis vestita per purpuro kaj skarlato, kaj ornamita per oro kaj altvaloraj ŝtonoj kaj perloj, kaj havis en sia mano oran pokalon, plenan de abomenindaĵoj kaj la malpuraĵoj de ŝia malĉasteco, <span class="m">5</span> kaj sur sia frunto nomon skribitan: MISTERO, BABEL LA GRANDA, LA PATRINO DE LA MALĈASTISTINOJ KAJ DE LA ABOMENINDAĴOJ DE LA TERO. <span class="m">6</span> Kaj mi vidis la virinon ebria de la sango de la sanktuloj, kaj de la sango de la martiroj de Jesuo. Kaj vidinte ŝin, mi miris per granda miro. <span class="m">7</span> Kaj la anĝelo diris al mi: Kial vi miris? mi diros al vi la misteron de la virino, kaj de la besto, kiu portas ŝin kaj kiu havas la sep kapojn kaj la dek kornojn. <span class="m">8</span> La besto, kiun vi vidis, ekzistis, sed ne ekzistas, kaj venos supren el la abismo kaj iros en pereon. Kaj la loĝantoj sur la tero, kies nomoj ne estas skribitaj en la libro de vivo jam de la fondo de la mondo, miros, kiam ili vidos la beston, ke ĝi ekzistis kaj ne ekzistas, sed venos. <span class="m">9</span> Ĉi tie estas la signifo, kiu havas saĝecon: la sep kapoj estas sep montoj, sur kiuj sidas la virino; <span class="m">10</span> kaj ili estas sep reĝoj; la kvin jam falis, la unu estas, la alia ankoraŭ ne venis; kaj kiam li venos, li devos resti kelkan tempon. <span class="m">11</span> Kaj la besto, kiu ekzistis kaj ne ekzistas, estas ankaŭ oka, kaj estas el la sep; kaj ĝi iras en pereon. <span class="m">12</span> Kaj la dek kornoj, kiujn vi vidis, estas dek reĝoj, kiuj ankoraŭ ne ricevis regnon; sed ili ricevas aŭtoritaton kiel reĝoj, kun la besto, por unu horo. <span class="m">13</span> Tiuj havas unu intencon, kaj ili donas sian potencon kaj aŭtoritaton al la besto. <span class="m">14</span> Tiuj militos kontraŭ la Ŝafido, kaj la Ŝafido venkos ilin, ĉar li estas Sinjoro de sinjoroj, kaj Reĝo de reĝoj; kaj venkos tiuj, kiuj estas kun li, vokitaj kaj elektitaj kaj fidelaj. <span class="m">15</span> Kaj li diris al mi: La akvoj, kiujn vi vidis, kie sidas la malĉastistino, estas popoloj kaj homamasoj kaj nacioj kaj lingvoj. <span class="m">16</span> Kaj la dek kornoj, kiujn vi vidis, kaj la besto, malamos la malĉastistinon, kaj faros ŝin izolita kaj nuda, kaj manĝos ŝian karnon, kaj forbruligos ŝin per fajro. <span class="m">17</span> Ĉar Dio enmetis en ilian koron efektivigi Lian intencon, kaj efektivigi unu intencon, kaj doni sian regnon al la besto, ĝis la vortoj de Dio plenumiĝos. <span class="m">18</span> Kaj la virino, kiun vi vidis, estas la granda urbo, kiu havas reĝecon super la reĝoj de la tero.</p>

 </div>

 <div class="chapitro"> <h4>18</h4> <p id="az1659"><span class="m">1</span> Post tio mi vidis alian anĝelon, malsuprenirantan el la ĉielo, havantan grandan aŭtoritaton; kaj la tero lumiĝis per lia gloro. <span class="m">2</span> Kaj li forte kriis per granda voĉo, dirante: Falis, falis <span class="nomo" lang="und" title="Ne-Esperanta nomo. Lingvo: nespecifita">Babel</span> la granda, kaj fariĝis loĝejo de demonoj, kaj malliberejo de ĉia malpura spirito, kaj malliberejo de ĉia malpura kaj malaminda birdo. <span class="m">3</span> Ĉar per la vino de la kolero de ŝia malĉasteco falis ĉiuj nacioj; kaj la reĝoj de la tero malĉastis kun ŝi, kaj la komercistoj de la tero riĉiĝis per la potenco de ŝia lukso.</p>

 <p id="az1660"><span class="m">4</span> Kaj mi aŭdis alian voĉon el la ĉielo, dirantan: Elvenu el ŝi, ho Mia popolo, por ke vi ne partoprenu en ŝiaj pekoj, kaj por ke vi ne ricevu el ŝiaj plagoj; <span class="m">5</span> ĉar ŝiaj pekoj amasiĝis ĝis la ĉielo, kaj Dio memoris ŝiajn maljustaĵojn. <span class="m">6</span> Redonu al ŝi, ĝuste kiel ŝi donis, kaj duobligu duoble laŭ ŝiaj faroj; en la pokalo, kiun ŝi miksis, miksu al ŝi duoblon. <span class="m">7</span> Kiom ŝi gloris sin kaj voluptis, tiom donu al ŝi da turmento kaj funebro; ĉar ŝi diras en sia koro: Mi sidas reĝino, kaj mi ne estas vidvino, kaj mi tute ne vidos funebron. <span class="m">8</span> Tial en unu tago venos ŝiaj plagoj, morto kaj funebro kaj malsatego; kaj ŝi forbrulos per fajro; ĉar forta estas Dio, la Sinjoro, kiu ŝin juĝas. <span class="m">9</span> Kaj la reĝoj de la tero, kiuj malĉastis kun ŝi kaj voluptis, ploros kaj ĝemos pri ŝi, kiam ili rigardos la fumon de ŝia brulado, <span class="m">10</span> starante malproksime pro timo de ŝia turmento, dirante: Ve! ve, la granda urbo, <span class="nomo" lang="und" title="Ne-Esperanta nomo. Lingvo: nespecifita">Babel</span>, la forta urbo! ĉar en unu horo venis via juĝo. <span class="m">11</span> Kaj la komercistoj de la tero ploras kaj lamentas pri ŝi, ĉar jam neniu aĉetas ilian komercaĵon; <span class="m">12</span> komercaĵon el oro kaj arĝento kaj altvaloraj ŝtonoj kaj perloj kaj bisino kaj purpuro kaj silko kaj skarlato, kaj ĉia parfuma ligno kaj ĉia vazo ebura kaj ĉia vazo el plej altvalora ligno kaj el kupro kaj fero kaj marmoro, <span class="m">13</span> kaj cinamo kaj amomo kaj incenso kaj ŝmiraĵo kaj olibano kaj vino kaj oleo kaj faruno kaj tritiko kaj brutoj kaj ŝafoj, kaj el ĉevaloj kaj ĉaroj, kaj korpoj kaj animoj de homoj. <span class="m">14</span> Kaj la fruktaro de la deziroj de via animo malaperis for de vi, kaj ĉio bongusta kaj brila pereis for de vi, kaj oni ne plu trovos ilin. <span class="m">15</span> La negocintoj de tiuj komercaĵoj, kiuj riĉiĝis per ŝi, malproksime staros pro la timo de ŝia turmento, plorante kaj lamentante, <span class="m">16</span> kaj dirante: Ve! ve, la granda urbo, la vestita per bisino kaj purpuro kaj skarlato, kaj ornamita per oro kaj altvaloraj ŝtonoj kaj perloj! <span class="m">17</span> ĉar en unu horo pereis tiom da riĉeco. Kaj ĉiu ŝipestro, kaj ĉiu ien ŝipe veturanta, kaj maristoj, kaj ĉiuj, kiuj sur la maro laboris, staris malproksime, <span class="m">18</span> kaj kriis, vidante la fumon de ŝia brulego, dirante: Kio similas la grandan urbon? <span class="m">19</span> Kaj ili ĵetis polvon sur siajn kapojn, kaj kriis, plorante kaj lamentante, kaj dirante: Ve! ve, la granda urbo! en kiu riĉiĝis ĉiuj, kiuj havis siajn ŝipojn sur la maro per ŝia luksego! ĉar en unu horo ŝi dezertiĝis. <span class="m">20</span> Ĝojegu super ŝi, ho ĉielo, kaj la sanktuloj, kaj la apostoloj, kaj la profetoj; ĉar Dio decidis pri ŝi laŭ via juĝo.</p>

 <p id="az1661"><span class="m">21</span> Kaj forta anĝelo prenis ŝtonon, kvazaŭ grandan muelŝtonon, kaj ĵetis ĝin en la maron, dirante: Tiel per puŝego deĵetiĝos <span class="nomo" lang="und" title="Ne-Esperanta nomo. Lingvo: nespecifita">Babel</span>, la granda urbo, kaj jam ne plu troviĝos. <span class="m">22</span> Kaj voĉo de harpistoj kaj muzikistoj kaj flutistoj kaj trumpetistoj jam ne plu aŭdiĝos en vi; kaj ĉia metiisto de ĉia metio jam ne plu troviĝos en vi; kaj sono de muelŝtono jam ne plu aŭdiĝos en vi; <span class="m">23</span> kaj lumo de lampo jam ne plu brilos en vi; kaj voĉo de fianĉo kaj fianĉino jam ne plu aŭdiĝos en vi; ĉar viaj komercistoj estis la granduloj de la tero; ĉar per via sorĉado ĉiuj nacioj trompiĝis. <span class="m">24</span> Kaj en ŝi troviĝis la sango de profetoj kaj sanktuloj, kaj de ĉiuj mortigitoj sur la tero.</p>

 </div>

 <div class="chapitro"> <h4>19</h4> <p id="az1662"><span class="m">1</span> Post tio mi aŭdis kvazaŭ grandan voĉon de granda homamaso en la ĉielo, dirantan: <span class="fremda" lang="und" title="Ne-Esperanta teksto. Lingvo: nespecifita">Haleluja!</span> La savo kaj la gloro kaj la potenco apartenas al nia Dio; <span class="m">2</span> ĉar veraj kaj justaj estas Liaj juĝoj; ĉar Li juĝis la grandan malĉastistinon, kiu infektis la teron per sia malĉasteco, kaj Li venĝis la sangon de Siaj servistoj el ŝia mano. <span class="m">3</span> Kaj duan fojon ili diris: <span class="fremda" lang="und" title="Ne-Esperanta teksto. Lingvo: nespecifita">Haleluja!</span> Kaj ŝia fumo leviĝas por ĉiam kaj eterne. <span class="m">4</span> Kaj la dudek kvar presbiteroj kaj la kvar kreitaĵoj falis kaj adorkliniĝis al Dio, la sidanta sur la trono, dirante: Amen, <span class="fremda" lang="und" title="Ne-Esperanta teksto. Lingvo: nespecifita">Haleluja!</span><span class="m">5</span> Kaj el la trono eliris voĉo, dirante: Laŭdu nian Dion, ĉiuj Liaj servistoj, vi, kiuj timas Lin, la malgrandaj kaj la grandaj. <span class="m">6</span> Kaj mi aŭdis kvazaŭ voĉon de granda homamaso kaj kvazaŭ voĉon de multaj akvoj kaj kvazaŭ voĉon de fortaj tondroj, dirantajn: <span class="fremda" lang="und" title="Ne-Esperanta teksto. Lingvo: nespecifita">Haleluja!</span> ĉar la Sinjoro, nia Dio, la Plejpotenca, reĝas. <span class="m">7</span> Ni ĝoju kaj triumfu, kaj donu al Li la gloron; ĉar venis la edziĝo de la Ŝafido, kaj lia edzino sin pretigis. <span class="m">8</span> Kaj estis donite al ŝi, ke ŝi sin vestu per bisino luma kaj pura; ĉar la bisino estas la justaĵoj de la sanktuloj. <span class="m">9</span> Kaj li diris al mi: Skribu: Feliĉaj estas la invititaj al la edziĝa festeno de la Ŝafido. Kaj li diris al mi: Tio estas la veraj vortoj de Dio. <span class="m">10</span> Kaj mi falis antaŭ liaj piedoj, por adorkliniĝi al li. Kaj li diris al mi: Gardu vin, ke vi tion ne faru; mi estas kunservisto kun vi kaj kun viaj fratoj, kiuj konservas la ateston de Jesuo; adorkliniĝu al Dio; ĉar la atesto de Jesuo estas la spirito de profetado.</p>

 <p id="az1663"><span class="m">11</span> Kaj mi vidis la ĉielon malfermitan; kaj jen blanka ĉevalo, kaj la sidanta sur ĝi, nomata Fidela kaj Vera; en justeco li juĝas kaj militas. <span class="m">12</span> Kaj liaj okuloj estas fajra flamo, kaj sur lia kapo estas multaj diademoj; kaj li havas nomon skribitan, kiun konas neniu krom li mem. <span class="m">13</span> Kaj li estas vestita per vesto, trempita en sangon; kaj lia nomo estas: La Vorto de Dio. <span class="m">14</span> Kaj la armeoj en la ĉielo sekvis lin sur blankaj ĉevaloj, vestite per bisino blanka kaj pura. <span class="m">15</span> Kaj el lia buŝo eliras akra glavo, por ke li per ĝi frapu la naciojn; kaj li regos ilin per fera sceptro; kaj li tretas la vinpremilon de la furiozeco de la kolero de Dio, la Plejpotenca. <span class="m">16</span> Kaj li havas sur la vesto kaj sur la femuro nomon skribitan: REĜO DE REĜOJ KAJ SINJORO DE SINJOROJ.</p>

 <p id="az1664"><span class="m">17</span> Kaj mi vidis unu anĝelon, starantan en la suno; kaj li ekkriis per granda voĉo, dirante al ĉiuj birdoj, kiuj flugas en meza ĉielo: Venu, kolektiĝu al la granda festeno de Dio; <span class="m">18</span> por ke vi manĝu karnon de reĝoj kaj karnon de milestroj kaj karnon de fortuloj kaj karnon de ĉevaloj kaj de iliaj rajdantoj, kaj karnon de ĉiuj homoj, liberaj kaj sklavaj, grandaj kaj malgrandaj.</p>

 <p id="az1665"><span class="m">19</span> Kaj mi vidis la beston, kaj la reĝojn de la tero kaj iliajn armeojn, kunigitajn, por fari militon kontraŭ la sidanta sur la ĉevalo kaj kontraŭ lia armeo. <span class="m">20</span> Kaj la besto estis kaptita, kaj kun ĝi la falsa profeto, kiu faris antaŭ ĝi la signojn, per kiuj li trompis tiujn, kiuj ricevis la markon de la besto kaj adorkliniĝis al ĝia bildo; ili ambaŭ estis ĵetitaj vivaj en la lagon fajran, brulantan per sulfuro; <span class="m">21</span> kaj la ceteraj estis mortigitaj per la glavo de la sidanta sur la ĉevalo, la glavo, kiu eliris el lia buŝo; kaj ĉiuj birdoj satiĝis per ilia karno.</p>

 </div>

 <div class="chapitro"> <h4>20</h4> <p id="az1666"><span class="m">1</span> Kaj mi vidis anĝelon malsuprenirantan el la ĉielo, havantan la ŝlosilon de la abismo kaj grandan katenon en sia mano. <span class="m">2</span> Kaj li ekkaptis la drakon, la antikvan serpenton, kiu estas la Diablo kaj Satano, kaj enkatenis lin por mil jaroj, <span class="m">3</span> kaj ĵetis lin en la abismon kaj fermis ĝin kaj sigelis ĝin super li, por ke li ne plu trompu la naciojn, ĝis finiĝos la mil jaroj; post tio li devos esti malligita por kelka tempo.</p>

 <p id="az1667"><span class="m">4</span> Kaj mi vidis tronojn, kaj oni sidis sur ili, kaj juĝo estis donita al ili; kaj mi vidis la animojn de la senkapigitaj pro la atesto de Jesuo kaj pro la vorto de Dio, kaj tiujn, kiuj ne adorkliniĝis al la besto, nek al ĝia bildo, kaj ne ricevis la markon sur sia frunto kaj sur sia mano; kaj ili vivis, kaj ili reĝis kun Kristo mil jarojn. <span class="m">5</span> La ceteraj mortintoj ne vivis, ĝis finiĝos la mil jaroj. Tio estas la unua releviĝo. <span class="m">6</span> Feliĉa kaj sankta estas la partoprenanto en la unua releviĝo; super tiuj la dua morto havas nenian aŭtoritaton; sed ili estos pastroj de Dio kaj de Kristo, kaj reĝos kun li mil jarojn.</p>

 <p id="az1668"><span class="m">7</span> Kaj kiam finiĝos la mil jaroj, Satano estos ellasita el sia malliberejo, <span class="m">8</span> kaj eliros, por trompi la naciojn en la kvar anguloj de la tero, <span class="nomo" lang="und" title="Ne-Esperanta nomo. Lingvo: nespecifita">Gog</span> kaj <span class="nomo" lang="und" title="Ne-Esperanta nomo. Lingvo: nespecifita">Magog</span>, por kolekti ilin por la milito; ilia nombro estas kiel la sablo de la maro. <span class="m">9</span> Kaj ili supreniris laŭlarĝe de la tero kaj ĉirkaŭis la tendaron de la sanktuloj kaj la amatan urbon; kaj fajro malsupreniris el la ĉielo, kaj ekstermis ilin. <span class="m">10</span> Kaj la diablo, kiu trompis ilin, estis ĵetita en la lagon fajran kaj sulfuran, kie troviĝas la besto kaj la falsa profeto; kaj ili estos turmentataj tage kaj nokte por ĉiam kaj eterne.</p>

 <p id="az1669"><span class="m">11</span> Kaj mi vidis grandan blankan tronon, kaj la Sidanton sur ĝi, antaŭ kies vizaĝo forflugis la tero kaj la ĉielo; kaj ne troviĝis loko por ili. <span class="m">12</span> Kaj mi vidis la mortintojn, grandajn kaj malgrandajn, starantajn antaŭ la trono; kaj libroj estis malfermitaj; kaj estis malfermita alia libro, kiu estas la libro de vivo; kaj la mortintoj estis juĝataj el la skribitaĵoj en la libroj, laŭ siaj faroj. <span class="m">13</span> Kaj la maro liveris la mortintojn, kiuj estis en ĝi; kaj la morto kaj <span class="nomo" lang="und" title="Ne-Esperanta nomo. Lingvo: nespecifita">Hades</span> liveris la mortintojn, kiuj estis en ili; kaj ĉiu estis juĝata laŭ siaj faroj. <span class="m">14</span> Kaj la morto kaj <span class="nomo" lang="und" title="Ne-Esperanta nomo. Lingvo: nespecifita">Hades</span> estis ĵetitaj en la fajran lagon. Tio estas la dua morto — la fajra lago. <span class="m">15</span> Kaj se iu ne troviĝis skribita en la libro de vivo, tiu estis ĵetita en la fajran lagon.</p>

 </div>

 <div class="chapitro"> <h4>21</h4> <p id="az1670"><span class="m">1</span> Kaj mi vidis novan ĉielon kaj novan teron; ĉar la unua ĉielo kaj la unua tero forpasis; kaj la maro jam ne ekzistis. <span class="m">2</span> Kaj mi vidis la sanktan urbon, novan Jerusalemon, malsuprenirantan el la ĉielo for de Dio, pretigitan kiel fianĉino, ornamita por sia edzo. <span class="m">3</span> Kaj mi aŭdis grandan voĉon el la trono, dirantan: Jen la tabernaklo de Dio estas kun la homoj, kaj Li loĝos kun ili, kaj ili estos Liaj popoloj, kaj Dio mem estos kun ili kaj estos ilia Dio; <span class="m">4</span> kaj Li forviŝos ĉiun larmon el iliaj okuloj; kaj la morto jam ne ekzistos; ne plu ekzistos funebro, nek plorado, nek doloro; la unuaj aferoj forpasis. <span class="m">5</span> Kaj diris la Sidanto sur la trono: Vidu, Mi faras ĉion nova. Kaj Li diris: Skribu, ĉar tiuj vortoj estas fidelaj kaj veraj. <span class="m">6</span> Kaj Li diris al mi: Ĉio fariĝis. Mi estas la <span class="fremda" lang="el" title="Ne-Esperanta teksto. Lingvo: Greka">Alfa</span> kaj la <span class="fremda" lang="el" title="Ne-Esperanta teksto. Lingvo: Greka">Omega</span>, la komenco kaj la fino. Mi donos donace al la soifanto el la fonto de la akvo de vivo. <span class="m">7</span> La venkanto heredos ĉion; kaj Mi estos por li Dio, kaj li estos por Mi filo. <span class="m">8</span> Sed por la timemaj kaj nekredemaj kaj abomenindaj kaj mortigistoj kaj malĉastuloj kaj sorĉistoj kaj idolanoj kaj ĉiuj mensoguloj, ilia lotaĵo estos en la lago, brulanta per fajro kaj sulfuro; tio estas la dua morto.</p>

 <p id="az1671"><span class="m">9</span> Kaj venis unu el la sep anĝeloj, havantaj la sep pelvojn, plenajn de la sep finaj plagoj; kaj li parolis kun mi, dirante: Venu ĉi tien, mi montros al vi la fianĉinon, la edzinon de la Ŝafido. <span class="m">10</span> Kaj li forportis min en la Spirito sur monton, grandan kaj altan, kaj li montris al mi la sanktan urbon <span class="nomo" lang="und" title="Ne-Esperanta nomo. Lingvo: nespecifita">Jerusalem</span>, malsuprenirantan el la ĉielo for de Dio, <span class="m">11</span> havantan la gloron de Dio; ĝia lumo estis simila al ŝtono plej altvalora, kvazaŭ jaspiso kristaleca; <span class="m">12</span> kun muro granda kaj alta, kun dek du pordegoj, kaj apud la pordegoj dek du anĝeloj; kaj nomoj surskribitaj, kiuj estas la nomoj de la dek du triboj de la Izraelidoj; <span class="m">13</span> oriente estis tri pordegoj, kaj norde tri pordegoj, kaj sude tri pordegoj, kaj okcidente tri pordegoj. <span class="m">14</span> Kaj la muro de la urbo havis dek du fundamentojn, kaj sur ili dek du nomojn de la dek du apostoloj de la Ŝafido. <span class="m">15</span> Kaj mia kunparolanto havis mezurilon, oran vergon, por mezuri la urbon kaj ĝiajn pordegojn kaj ĝian muron. <span class="m">16</span> Kaj la urbo staras kvadrate, kaj ĝia longo estas tiom, kiom la larĝo; kaj li mezuris la urbon per la vergo, dek du mil stadiojn; ĝia longo kaj ĝia larĝo kaj ĝia alto estas egalaj. <span class="m">17</span> Kaj li mezuris ĝian muron, cent kvardek kvar ulnojn, laŭ mezuro de homo, tio estas, de anĝelo. <span class="m">18</span> Kaj la strukturo de ĝia muro estis jaspiso; kaj la urbo estis pura oro, simila al pura vitro. <span class="m">19</span> La fundamentoj de la muro de la urbo estis ornamitaj per altvaloraj ŝtonoj ĉiuspecaj. La unua fundamento estis jaspiso; la dua, safiro; la tria, kalcedonio; la kvara, smeraldo; <span class="m">20</span> la kvina, sardonikso; la sesa, sardio; la sepa, krizolito; la oka, berilo; la naŭa, topazo; la deka, krizopraso; la dek-unua, jacinto; la dek-dua, ametisto. <span class="m">21</span> Kaj la dek du pordegoj estis dek du perloj, ĉiu el la pordegoj estis el unu perlo; kaj la strato de la urbo estis pura oro, kvazaŭ travidebla vitro. <span class="m">22</span> Kaj templon en ĝi mi ne vidis; ĉar Dio, la Sinjoro, la Plejpotenca, kaj la Ŝafido estas ĝia templo. <span class="m">23</span> Kaj la urbo ne bezonas la sunon, nek la lunon, por brili al ĝi; ĉar la gloro de Dio lumis al ĝi, kaj ĝia lampo estas la Ŝafido. <span class="m">24</span> Kaj la nacioj promenos per ĝia lumo; kaj la reĝoj de la tero alportas en ĝin sian gloron. <span class="m">25</span> Kaj ĝiaj pordegoj tute ne estos fermitaj tage (ĉar nokto ne ekzistos tie); <span class="m">26</span> kaj ili alportos en ĝin la gloron kaj la honoron de la nacioj; <span class="m">27</span> kaj tute ne eniros en ĝin io malpura, nek faranto de abomenindaĵo kaj mensogo; sed nur la skribitaj en la libro de vivo de la Ŝafido.</p>

 </div>

 <div class="chapitro"> <h4>22</h4> <p id="az1672"><span class="m">1</span> Kaj li montris al mi riveron de akvo de vivo, helan kiel kristalo, elirantan el la trono de Dio kaj de la Ŝafido, <span class="m">2</span> meze de ĝia strato. Kaj ĉe ĉiu flanko de la rivero estis arbo de vivo, portanta dek du fruktojn, liveranta sian frukton ĉiumonate; kaj la folioj de la arbo estis por la resanigo de la nacioj. <span class="m">3</span> Kaj ne plu ekzistos malbeno; kaj en ĝi estos la trono de Dio kaj de la Ŝafido; kaj Liaj servistoj Lin adoros; <span class="m">4</span> kaj ili vidos Lian vizaĝon; kaj Lia nomo estos sur ilia frunto. <span class="m">5</span> Kaj nokto ne plu ekzistos; kaj ili ne bezonas lumon de lampo, nek lumon de suno; ĉar Dio, la Sinjoro, lumos al ili; kaj ili reĝos por ĉiam kaj eterne.</p>

 <p id="az1673"><span class="m">6</span> Kaj li diris al mi: Tiuj vortoj estas fidelaj kaj veraj; kaj la Sinjoro, la Dio de la spiritoj de la profetoj, sendis Sian anĝelon, por montri al Siaj servistoj tion, kio devas okazi baldaŭ. <span class="m">7</span> Kaj jen mi rapide venos. Feliĉa estas tiu, kiu observas la vortojn de la profetaĵo de ĉi tiu libro.</p>

 <p id="az1674"><span class="m">8</span> Kaj mi, Johano, estis la aŭdanto kaj la vidanto de ĉi tio. Kaj kiam mi aŭdis kaj vidis, mi falis, por adorkliniĝi antaŭ la piedoj de la anĝelo, kiu montris tion al mi. <span class="m">9</span> Kaj li diris al mi: Gardu vin, ke vi tion ne faru; mi estas kunservisto kun vi kaj kun viaj fratoj, la profetoj, kaj kun la observantoj de la vortoj de ĉi tiu libro; adorkliniĝu al Dio.</p>

 <p id="az1675"><span class="m">10</span> Kaj li diris al mi: Ne sigelu la vortojn de la profetaĵo de ĉi tiu libro; ĉar la tempo estas proksima. <span class="m">11</span> La maljustulo ankoraŭ estu maljusta; kaj la malpurulo ankoraŭ estu malpura; kaj la justulo ankoraŭ faru juston; kaj la sanktulo ankoraŭ sanktiĝu. <span class="m">12</span> Jen mi rapide venos; kaj mia rekompenco estas kun mi, por repagi al ĉiu laŭ lia faro. <span class="m">13</span> Mi estas la <span class="fremda" lang="el" title="Ne-Esperanta teksto. Lingvo: Greka">Alfa</span> kaj la <span class="fremda" lang="el" title="Ne-Esperanta teksto. Lingvo: Greka">Omega</span>, la unua kaj la lasta, la komenco kaj la fino. <span class="m">14</span> Feliĉaj estas tiuj, kiuj lavas siajn robojn, por ke ili havu rajton sur la arbo de vivo, kaj ke ili eniru tra la pordegoj en la urbon. <span class="m">15</span> Ekstere estas la hundoj kaj la sorĉistoj kaj la malĉastuloj kaj la mortigistoj kaj la idolanoj, kaj ĉiu, kiu amas kaj faras mensogon.</p>

 <p id="az1676"><span class="m">16</span> Mi, Jesuo, sendis mian anĝelon, por atesti al vi ĉi tion por la eklezioj. Mi estas la markoto kaj ido de <span class="nomo" lang="und" title="Ne-Esperanta nomo. Lingvo: nespecifita">David</span>, la hela, la matena stelo.</p>

 <p id="az1677"><span class="m">17</span> Kaj la Spirito kaj la fianĉino diras: Venu. Kaj la aŭdanto diru: Venu. Kaj la soifanto venu; kiu volas, tiu prenu donace la akvon de vivo.</p>

 <p id="az1678"><span class="m">18</span> Mi atestas al ĉiu, kiu aŭdas la vortojn de la profetaĵo de ĉi tiu libro: Se iu aldonos al ili, Dio aldonos al li la plagojn, skribitajn en ĉi tiu libro; <span class="m">19</span> kaj se iu forprenos el la vortoj de la libro de ĉi tiu profetaĵo, skribitaj en ĉi tiu libro, Dio forprenos lian lotaĵon el la arbo de vivo kaj el la sankta urbo.</p>

 <p id="az1679"><span class="m">20</span> La atestanto de tio diras: Vere, mi rapide venos. Amen; venu, Sinjoro Jesuo.</p>

 <p id="az1680"><span class="m">21</span> La graco de la Sinjoro Jesuo estu kun ĉiuj sanktuloj. Amen.</p>

 </div>

 </div>

 <br class="rompo"> </div>

 <script src="../js/jquery-3.4.1.slim.min.js"></script><script type="module" src="/py/js.py?m=tutateksto&amp;v=1705352617"></script> </body>

 </html>

 